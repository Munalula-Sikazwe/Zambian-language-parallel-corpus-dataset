Ime ndime Paulu, mutwanga wa Jesu Kilisito, mutumwa mwiite, wakasalilwa kuti akaambilizye Makani Mabotu aa Leza. 
Makani Leza ngaakasyomezya kwiindila mubasinsimi bakwe mbuli mbokulembedwe mu Malembe Aasalala. 
Makani Mabotu ngaaamba zya Mwanaakwe, walunyungu lwa Devedi mubuntu bwakwe. 
Pele Muuya Uusalala wakatondezya canguzu kuti ngonguwe Mwanaa Leza kwiindila mukumubusya kubafu. Ooyu ngu Jesu Kilisito Mwami wesu. 
Mulinguwe Leza wakandipa cipego cakuba mutumwa wa Kilisito uuletela misyobo yoonse Makani Mabotu kuti bamusyome walo akumuswiilila. 
Anywebo muli bamwi babaabo baitidwe a Leza kuti mube ba Jesu Kilisito. 
Nyoonse nobayandwa ba Leza nomuli mu Loma ndamujuzya. Mwakaitwa kuti mube bantu bakwe. Leza Taata a Jesu Kilisito Mwami wesu amubede aaluse akumupa luumuno. 
Kusaanguna ndalumba Leza wangu muli Jesu Kilisito nkaambo kandinywe, akaambo kakuti munyika yoonse bantu baamba zyalusyomo lwanu. 
Leza ngwemanina milimo amoyo wangu oonse mukukambauka Makani Mabotu aa Mwanaakwe, ngokamboni wangu kuti lyoonse ndamwiibaluka cakutaleka mukukomba kwangu koonse. 
Ndalomba kuti naa Leza kayanda ambweni inga ndakonzya kusika kulindinywe. 
Ndayandisisya kapati kumubona kutegwa nkamwaabile cimwi cipego camuuya kuti nkamuyumye-yumye. 
Kapati ngambe kuti tukayumizyanye mulusyomo mebo ndikayumye ndinywe anywebo mukayumye ndime.
Nkaako nobakwesu, njanda kuti muzibe kuti kanji-kanji ndakali kuyeeya kuti mboole kulindinywe, pele kusikila ono ndakacilwa. Njanda kuti nkabeleke akati kanu kuti micelo imwi ikaboneke, mbubonya mbuli mbokubede akati kabamasi bamwi. 
Ndijisi mulimo wakukambaukila bantu boonse, baiide mbuli Bagiliki nibaba bataiide, nibaba basongo, nibaba bafuba-fuba. 
Nkaambo kaako ndayandisya kumukambaukila Makani Mabotu anywebo nomuli mu Loma.
Mebo nsyuusi nsoni a Makani Mabotu aa Kilisito, nkaambo ninguzu zya Leza zyakufutula baabo basyoma boonse, kusaanguna Bajuda, eelyo kuzwa waawo abamasi abalo. 
Nkaambo Makani aaya ngaatuyubunwida Leza mbwatondezya bululami. Nzila eeyi njalusyomo kuzwa kumatalikilo kusikila kumamanino. Mbuli mbokulembedwe kuti, “Ooyo uululeme kwiindila mukusyoma uyooba aabuumi.”
Lino bukali bwa Leza buzwa kujulu buzide ali basizibi boonse batalemeki Leza. Azibi zyabo balesya beenzinyina kuti batazibi bwini. 
Nkaambo eezyo muntu nzyakonzya kuziba zya Leza balizizi kabotu-kabotu. Leza lwakwe mwini nguwakabayubunwida eezi. 
Nkaambo kuzwa kumalengelo bantu balizi bube butaboneki bwa Leza, nkokuti nguzu zyakwe zitamani abuleza bwakwe. Bantu balaziba eezi nibabona eezyo Leza nzyaakalenga. Aboobo tabajisi cilitamizyo pe. 
Ncobeni bakalimuzi Leza, nikuba boobo tiibakamulemeka akumulumbaizya, pele bakali kuyeeya buyo zyabuyo, nkabela mudima wakazula mumyoyo yabantu bafuba-fuba aabo. 
Bakali kuti, “Tuli basongo,” anukuti mbafuba-fuba. 
Bakaleka kulemeka Leza uutafwi, bakomba baleza bapange baboneka mbuli bantu bafwa, ambweni mbuli bayuni naa banyama naa zikalaba.
Ncencico eeco Leza ncaakabalekela kuti bacite zisusi zyamyoyo yabo akucitana zisaaza akusofwaazya mibili yabo. 
Bakasiya zyabwini zya Leza akutobela zyabuyo. Balalemeka akubelekela zilenge mubusena bwakulemeka akubelekela Mulengi walo ngotweelede kulemeka lyoonse. Akube boobo.
Nkankakaako Leza ncaakabalekela kuti baccilile zisusi zyuusya nsoni. Abalo bakaintu babo bakasiya mulimo wabukaintu baccilila mulimo uusofwaazya. 
Mbubonya oobo abaalumi babo bakaleka bukkale bwamuŋanda batalika kucita zitaambiki abaaluminyina. Bakacitana zijazya nsoni, eelyo mukucita boobo bakaliitila cisubulo eeco ceelede milimo yabo iisesemya.
Nkaambo bakakaka kutobela Leza, wakabasiya mumizeezo yabo mibi kuti bacite zintu zisofweede. 
Myoyo yabo izwide bubi, mbuli bulyato, munyono, bbivwe, bujayi, bulwani, lweeno, alusulo. Balavwiya, 
akubejelezya, akusula Leza. Mbaasikasampu-sampu, basikulisumpula, basikulilumbaizya, basikulenga bubi, batalemeki bazyali. 
Batakwe manjezeezya, batasyomi, batakwe luzyalo, bateeteleli. 
Balizi mulawo wa Leza uuti bantu bacita zili boobu baleelede kufwa. Nikuba boobo tabaciti buyo eezyo, pele balalumbaizya abamwi bazicita.
Lino, yebo omuntu nobani, oobeteka bamwi, tojisi cilitamizyo. Sena tozi kuti mumakani ngobeteka umwi aayo ayebo ulalizula omwini, nkaambo ulacita mbubonya? 
Toonse tulizi kuti lubeta lwa Leza lululeme luzida ali baabo bacita milimo iili boobo. 
Ani uyeeya buti omuntu ooboteka bamwi bantu bacita milimo iili boobo kakuli ayebo ulaicita mbubonya buyo omwini? Sena yebo uyooeleba lubeta lwa Leza? 
Sena ulaubausya luzyalo lwa Leza lunji alweengelelo lwakwe? Sena tozi kuti Leza ulakufwida luzyalo mukuti weempe? 
Pele uli sicinguni uutayandi kusanduka, nkaako uliletela bukali Leza mbwayootondezya mubuzuba mbwayoobeteka bantu boonse mubululami. 
Mubuzuba oobo Leza uyoobweedezezya muntu omwe-omwe mbuli kumilimo yakwe. 
Aabo bacita ziluleme cabusungu, kuyandaula bulemu, kulelekwa, abuumi butamani, Leza uyoobapa buumi butamani. 
Pele aabo bakazya, bataswiilili njiisyo zya Leza zyabwini, pele bacita zitaluleme, Leza ulabanyemena mubukali bwakwe. 
Mapenzi amakatazyo ayoozida boonse aabo bacita bubi, kusaanguna Bajuda, kwamana bamasi. 
Pele uyoolemeka, kulumbaizya, akupa luumuno kuli boonse aabo bacita zibotu, kusaanguna Bajuda, kwamana bamasi. 
Nkaambo kakuti Leza talangi ciwa camuntu pe.
Bantu boonse bakabisya kabatazi Mulawo bayoonyonyoonwa nikuba kuti tiibakuuzi Mulawo ooyo. Abalo aabo bakabisya kabazi Mulawo, Mulawo ooyo nguuyoobazula. 
Nkaambo bantu tabalulami kuli Leza mukuti bakamvwa Mulawo. Pele aabo babamba Mulawo, mbabaluleme kuli Leza. 
Bantu batali Bajuda banyina Mulawo, pele ciindi lwabo beni nobacita zyaamba Mulawo, batondezya kuti balijisi Mulawo mumyoyo yabo, nikuba kuti tabajisi Mulawo wa Mozesi. 
Zintu nzyobacita zilatondezya kuti Mulawo ooyo ulilembedwe mumyoyo yabo. Balizi kuti eezi nzyamasimpe nkaambo manjezeezya aabo alabakasya, alimwi zimwi ziindi alabazumizya. 
Mboziyooba mubuzuba oobo, Leza kwiindila muli Jesu Kilisito, uyoobeteka maseseke aali mumyoyo yabo, kweendelana a Makani Mabotu aaya ngekambauka mebo.
Pele yebo olyaamba kuti uli Mujuda, ulajatisya Mulawo akulikankaizya muli Leza. 
Ulizi Leza ncayanda kuti ucite, alimwi nkaambo kakuti wakuuiya Mulawo, ulizi kwaandaanya zintu ziluleme azibyaabi. 
Ulasyoma kuti uli musololi waboofu, amumuni wabo bali mumudima, 
mulailili wabafuba-fuba, amwiiyi wabataiide. Usyoma boobo nkaambo mu Mulawo ulajana busongo anjiisyo zyabwini. 
Ino yebo ookonzya kwiisya mweenzinyoko, sena tokonzyi kuliiisya omwini? Yebo okambauka kuti bantu batabbi, sena yebo ulabba? 
Ino yebo ooamba kuti bantu batalaliki, sena yebo ulalalika? Ino yebo oosesemwa kaambo kabaleza bapange, sena ulabba zyamuŋanda iipaililwa baleza bapange? 
Yebo oolikankaizya mu Mulawo wa Leza, sena tojazyi Leza buusu nosotoka Mulawo? 
Cili mbuli mbokulembedwe kuti, “Bamasi balasampaula Leza akaambo kandinywe.”
Lino kupalulwa kulagwasya kuti muntu wabamba Mulawo. Pele kuti kasotoka Mulawo nicali cibotu kuti natakapalulwa buyo. 
Kuti uutapalwidwe kabamba Mulawo wa Leza, sena tali buyo mbuli uupalwidwe kuli Leza? 
Nkaambo kaako kuti ooyo uutapalwidwe kabamba Mulawo uyookuzula yebo o Mujuda oopalwidwe alimwi oojisi Milawo ya Leza wamana uliisotoka. 
Mujuda mwini-mwini tali yooyo uulibonesya buyo mbuli Mujuda kubantu. Alimwi kupalulwa kwini-kwini takuli kooko bantu nkobacita kumubili pe. 
Mujuda mwini-mwini nguyooyo Mujuda mumoyo. Alimwi kupalulwa kwini-kwini nkukooko kwamumoyo, kucitwa a Muuya Uusalala. Takucitwi mukutobela zyaamba Mulawo pe. Uulumbaizya muntu ooyo ngu Leza, kutali bantunsi.
Lino Bajuda babainda buti bamasi? Ino akwalo kupalulwa kuli aampindu nzi? 
Kuli mpindu mpati kapati. Kayi kusaanguna, Leza wakapa Bajuda majwi aakwe. 
Ino kuti bamwi babo kabali tiibakali kusyomeka, sena kutasyomeka kwabo inga kwacita kuti Leza awalo atasyomeki? 
Peepe, embo pe! Pele bantu bazibe kuti Leza ulasyomeka, nikuba kuti bantu boonse mbabeji. Mbubonya mbuli mbokulembedwe kuti,
Pele naa kutalulama kwesu kutondezya kuti Leza uliluleme, ino twaambe buti? Sena tulakonzya kwaamba kuti Leza taluleme natusubula? Aawa ndaamba bwaamba bantu. 
Peepe, embo pe! Leza kuti kataluleme inga ulakonzya buti kubeteka bantu boonse?
Umwi inga ulati, “Naa kuti kubeja kwangu kakutondezya kusyomeka kwa Leza akumuletela bulemu, ino nkaambo nzi ncembetekwa mbuli muntu sizibi?” 
Ambweni kuti sena tulakonzya kucita zibi kutegwa zibotu ziboneke? Nkobali bamwi batubejelezya kuti mbotwaamba oobo. Aabo bayoopegwa cisubulo cibeelede.
Lino twaambe buti? Sena to Bajuda tulabainda bamasi? Peepe, tatubaindi abuniini, nkaambo twaamba kale kuti boonse mbaasizinyonyoono Bajuda abamasi mbubonya. 
Mbuli mbwaaamba Malembe kuti,
Taakwe uuswiilila nikuba kuyandaula Leza.
Boonse baleya, babisya boonse.
Mutumeneno twabo muli ziyoosya mbuli cuumbwe cikwazeme.
Mukanwa lyabo muzwa majwi aabukali aalusinganyo.
Balafwambaana kuti bajaye beenzinyina.
Balanyonyoona akupenzya kuli koonse nkobaya.
Nzila yaluumuno tabiizi pe.
Tabayoowi Leza naaceya pe.”
Lino tulizi kuti zyoonse zyaamba Mulawo wa Leza zijatilizya baabo bali mu Mulawo, kutegwa babule cilitamizyo, eelyo Leza abazule boonse. 
Kayi kwiindila mumalailile aali mu Mulawo taakwe muntu naba omwe uukonzya kululama kuli Leza. Nkaambo Mulawo nguututondezya kuti tuli basizinyonyoono.
Lino Leza watuyubunwida nzila njalulamikila bantu, nzila eeyi tiili yakubamba Mulawo pe. Naba Mozesi abasinsimi balazuminina anzila eeyi. 
Nzila Leza njalulamikila bantu boonse nkusyoma Jesu Kilisito. Taakwe lusalululo pe. 
Nkaambo boonse bakabisya, balela kuba aabusalali mbuli bwa Leza. 
Pele nkaambo kaluse lwakwe Leza ulabalulamika. Eeci ncipego buyo kwiindila muli Jesu Kilisito wakabanununa. 
Leza wakapa kuti mulufu lwakwe abe nzila yakulekelela zinyonyoono zyabantu bamusyoma. Eeci ncitondezyo cabululami bwa Leza. Kale-kale Leza wakali kuleka buyo zinyonyoono zyabantu nkaambo kalweengelelo lwakwe. 
Pele ono wapa Jesu kutondezya bululami bwakwe, kuti bantu bazibe kuti walo uliluleme abalo basyoma Jesu balalulamikwa kulinguwe.
Sena muntu inga kalisumpula amakani alufutuko? Peepe, takonzyi. Nkaambo nzi? Nkaambo cintu cipati kuli Leza tiili milimo, ndusyomo. 
Aboobo tulaamba kuti muntu ulalulamikwa alusyomo, kutali mukubamba Mulawo. 
Sena Leza ngwa Bajuda balikke? Sena tali wabamasi abalo? Iiyi, abalo bamasi nguwabo. 
Mbubo, lino kuli Leza omwe buyo, uululamika Bajuda kwiindila mulusyomo, abamasi mbubonya. 
Sena caamba kuti tusowa Mulawo notuti kwiindila mulusyomo? Embo pe, tuyumya Mulawo.
Lino inga tulaamba buti a Abulahamu sikale wesu to Bajuda? 
Nkaambo Abulahamu naakalulamikwa amilimo, naajisi cakulikankaizizya, pele kutaamba kuli Leza. 
Ino Malembe aamba buti? Aamba kuti, “Abulahamu wakasyoma Leza, aboobo Leza wakamwaamba kuti mululami.” 
Lino muntu wabeleka, ulabbadelwa, kubbadelwa ooku tacili cipego pe, nciceeco nceelede kutambula nkaambo kamulimo wakwe. 
Pele kuti muntu wasyoma buyo, mucilawo cakulikankaizya mumulimo wakwe, Leza uukonzya kwaambilizya basizinyonyoono kuti mbalulami, uyoomwaamba awalo kuti mululami mulusyomo lwakwe. 
Ncencico ncaakali kwaamba Devedi naakati ulilelekedwe muntu ooyo Leza ngwaambilizya kuti mmululami, kutali kaambo kamilimo. 
Ulati,
Ulilelekedwe muntu ooyo Leza
Sena cileleko eeci cili buyo kubapalule balikke, naa abatapalwidwe abalo? Ncenciceeco ncotwaamba kuti Abulahamu wakasyoma, aboobo Leza wakamwaamba kuti mmululami. 
Ino ndilili naakaambwa boobo? Sena wakapalwidwe kale naa katanapalulwa? Taakanapalulwa pe. 
Abulahamu wakapalulwa musule aakooku mbuli cisinizyo citondezya kuti Leza wakamululamika nkaambo kalusyomo lwakwe. Aboobo Abulahamu ngowisi wabaabo basyoma boonse, nkaako Leza ubaamba kuti mbalulami nikuba kuti tabapalwidwe. 
Alimwi ngowisi wabaabo batapalwidwe. Kutali bapalwidwe buyo, pele beenda munzila yalusyomo yakajisi taata Abulahamu katana palulwa
Leza wakasyomezya Abulahamu alunyungu lwakwe kuti bayoovuba nyika yoonse. Tiicakacitika nkaambo kakuti wakabamba Mulawo, pele wakasyoma Leza, nkaako Leza wakamwaamba kuti mululami. 
Kuti kakuli aabo babikka mizeezo yabo kukubamba Mulawo mbabayookona zisyomezya zya Leza balikke, ani kusyoma Leza nkwabuyo, alimwi kusyoma nzyasyomezya ncabuyo. 
Mulawo nguuleta cisubulo, pele ooko kunyina Mulawo tabuusotoki.
Ncenciceeco lusyomo ndolupati mukuti bantu batambule nzyasyomezya Leza mbuli cipego buyo. Balunyungu lwa Abulahamu boonse balatambula ncobeni, teensi buyo baabo babamba Mulawo pe, pele abaabo basyoma bwakali kusyoma Abulahamu. Kayi ngotaata swebo notusyoma toonse. 
Mbubonya mbuli mbokulembedwe kuti, “Ndakucita kuti ube wisi wamisyobo yoonse.” Leza mwini nguwakaambila Abulahamu cisyomezyo eeci, Leza mwini ngwaakasyoma. Ngu Leza uubusya bafu, waamba zyazintu zitanacitika mbuli kuti zyacitika kale. 
Leza wakati, “Lunyungu lwako luyooba lunji.” Eelyo Abulahamu wakasyoma, nikuba kuti cakali kulangika aanga tacikacitiki pe, pele wakacili kusyoma. 
Wakali aafwiifwi kuba amyaka iili mwaanda, eelyo wakalizi kuti nguzu zyakwe ziya bumana, awalo Sala taakali kuzyala. 
Nikuba boobo taakazumbauzya naaceya. Pele wakali kusyoma cisyomezyo ca Leza anguzu akumulumbaizya. 
Wakazumina ncobeni kuti Leza ulakonzya kucita nzyaakasyomezya. 
Ncenciceeco “Leza ncaakamwaamba kuti mululami” nkaambo kalusyomo. 
Aaya majwi aaamba kuti, “Leza wakamwaamba kuti mululami,” taaambi buyo Abulahamu alikke. 
Pele aamba andiswe nitwaambwa kuti tuli balulami nkaambo tulasyoma Leza wakabusya Mwami Jesu kuzwa kubafu. 
Jesu ooyo wakajaigwa akaambo kazinyonyoono zyesu, nkabela wakabusigwa kuzwa kubafu kuti Leza atwaambe kuti tuliluleme.
Lino nkaambo kakuti Leza watwaamba kuti tuli balulami akaambo kalusyomo, kuli luumuno akati ka Leza andiswe. 
Mwami wesu Jesu Kilisito nguwakatujalwida nzila yakuti kwiindila mulusyomo Leza atufwide luzyalo motubede sunu. Aboobo tulatangala kuti tuyooabilwa bulemu bwa Leza. 
Kutali boobo buyo pe, pele tulakondwa nikuba kuti tulapenzegwa, nkaambo tulizi kuti mapenzi ngaaiisya lukakatilo. 
Alwalo lukakatilo ndolupa bukkale butambulika kuli Leza, eelyo bukkale oobu mbobutupa lulangilo. 
Lulangilo oolu lulatuyumya nkaambo tulizi kuti Leza ulatuyanda citaambiki kwiindila mu Muuya Uusalala ngwatupa.
Nitwakacili bateteete, muciindi ceelede, Kilisito wakatufwida swebo tobasizinyonyoono. 
Tulizi kuti nciyumu kuti muntu afwide umwi nikuba kuti abe mululami buti. Ambweni kuti kali sicamba inga ulafwida siluzyalo. 
Pele Leza ulatondezya luyando lwakwe lupati cakuti katucili basizinyonyoono Kilisito wakatufwida. 
Lino mbuli mbotwaambwa kuti tuli balulami kwiindila mulufu lwakwe, masimpe tulizi kuti Kilisito uyootufutula kuzwa kucisubulo cabukali bwa Leza. 
Swebo twakali basinkondonyina Leza, pele lufu lwa Mwanaakwe lwakatuyanzanya anguwe. Lino mbulwakatuyanzanya boobo twafutulwa abuumi bwakwe. 
Kutali boobo buyo pe, pele tulatangala muli Leza nkaambo ka Mwami wesu Jesu Kilisito, watuyanzanya a Leza.
Lino bubi bwakaza munyika akaambo kamuntu omwe buyo, eelyo bubi oobo bwakaleta lufu. Mbubonya oobo alwalo lufu mbolwakasika kubantu boonse, nkaambo kakuti boonse bakabisya. 
Ncobeni bubi bwakaliko munyika Leza katanapa Mulawo, pele aatakwe mulawo, zibi tazibalwi pe. 
Nikuba boobo kuzwa ciindi ca Adamu kusikila kuli Mozesi bantu bakali kufwa, abaabo batakacita cibi cili mbuli cakacita Adamu eeco ncaakalaililidwe kutacita. Lino Adamu wakeelezegwa ayooyo Leza ngwaakati uyooboola. 
Pele cipego ca Leza tacikozyanyi acibi ca Adamu pe. Bantu boonse balafwa akaambo kakubisya kwamuntu omwe buyo, pele luse lwa Leza alimwi acipego cakwe zilainda ncobeni nkaambo zilaletela bantu boonse zileleko. Cipego eeco Leza ncaakapa ngu Jesu Kilisito. 
Alimwi kuli kwiindanya akati kacipego eeco ca Leza akubisya kwamuntu uulya. Akaambo kaako muntu naakabisya lomwe, Leza wakaamba kuti asubulwe. Pele cipego caluse lwa Leza ncakuti Leza aambilizye bantu kuti mbalulami nikuba kuti zinyonyoono zyabo nzinji. 
Nkaambo kakubisya kwamuntu omwe uulya, bantu boonse balafwa, nikuba boobo cipati ncakuti boonse batambula zileleko zya Leza acipego cabululami kwiindila muli Jesu Kilisito, bayooba aabuumi.
Lino mbuli kubisya kwamuntu omwe mbukwakaleta milandu kubantu boonse, mbubonya oobo kululama kwamuntu omwe kuletela bantu boonse kulekelelwa abuumi. 
Alimwi mbuli kutaswiilila kwamuntu omwe mbukwakacitya kuti bantu boonse babe basizinyonyoono mbubonya oobo kuswiilila kwamuntu omwe kwacitya kuti bantu boonse baambwe kuti mbalulami.
Lino Mulawo wakaletwa kuti bantu bazibe kabotu kuvula kwazinyonyoono zyabo. Pele zinyonyoono mbuli mbuzyakavula, alwalo luse lwa Leza lwakaindilila kuvula. 
Mbuli bubi mbubwakaba aanguzu akuleta lufu ansi aano, mbubonya buyo luse lwakazunda kwiindila mubululami, akuleta buumi butamani kubantu boonse kwiindila muli Jesu Kilisito Mwami wesu.
Lino twaambe buti? Sena inga tulati katubisya buyo kutegwa luse lwa Leza luvule kapati? 
Peepe! Ino swebo notufwide mukuti tatutobeli nzila yazinyonyoono inga twazumanana buti kukkala mukucita zibi? 
Sena tamuzi kuti swebo toonse twakaba umwi a Jesu Kilisito nitwakabbapatizigwa? Mulubbapatizo twakatambula zileleko zyalufu lwakwe. 
Aboobo cili mbuli kuti twakafwa akuzikkwa anguwe kubafu anguzu zyawisi, mbubonya oobo aswebo tweende mubuumi bupya. 
Naa twakaba umwi a Kilisito mulufu lwakwe, mbubonya oobo tuyooba anguwe mukubusigwa kwabafu mbuli mbwaakabuka walo. 
Tulizi kuti buntunsi bwesu bwakaloba naakakankaminwa aciingano kuti bukkale bwesu bubi bunyonyoonwe aboobo tutabi limbi bazike bazinyonyoono. 
Nkaambo muntu wafwa, waangunuka kunguzu zyazinyonyoono. 
Naa twakafwa a Kilisito tulasyoma kuti tuyooba abuumi antoomwe anguwe. 
Tulizi kuti Kilisito wakabuka kubafu alimwi tacifwi limbi pe. Lufu lucinyina nguzu kulinguwe. 
Wakafwida zinyonyoono lomwe buyo, eelyo zinyonyoono tazicijisi nguzu kulinguwe. Buumi mbwapona ubupa kuli Leza. 
Mbubonya oobo anywebo mulifwide kuzinyonyoono, pele mulapona kuli Leza muli Kilisito Jesu Mwami wesu.
Nkaambo kaako mutazumizyi zinyonyoono kuti zyeendelezye mibili yanu iifwa, alimwi mutaccilili zisusi zyayo. 
Mutabelesyi cimwi cazizo zyanu kuzibi. Pele mulipe kuli Leza mbuli bantu bakazwa mulufu kuya mubuumi. Amubelesye zizo zyanu mukucitila Leza zyabululami. 
Kuzwa ono cinyonyoono tacili aanguzu kulindinywe, nkaambo ceendelezya buumi bwanu tuuli Mulawo pe, pele nduse lwa Leza lutaambiki.
Ino twaambe buti? Sena tucite zinyonyoono, nkaambo tatuceendelezegwi a Mulawo pele aluse lwa Leza? Embo pe! 
Kuti walyaaba mbuli muzike kuli umwi, uleelede kumuswiilila. Naa muli bazike bazinyonyoono muyoofwa, pele naa mwabelekela Leza muyooba balulami. 
Ncobeni mwakali bazike bazinyonyoono, pele tulalumba Leza nkaambo mazuba aano mulaswiilila amoyo oonse njiisyo zyakasimpe nzimwakaiisigwa. 
Lino mwavunwa kuzwa muzinyonyoono mwaba batwanga babululami. 
Ndamupa cikozyanyo eeci kuti ambweni mbomuli ndinywe nimwatamvwa. Kaindi mwakalilipede lwanu mukucita zisofweede azibi zimwi zili boobo. Mbubonya oobo amulipe lino kuti mubelekele Leza akucita ziluleme zitondezya busalali bwanu.
Nimwakacili bazike bazinyonyoono, tiimwakali kucita ziluleme. 
Ino lino mbulumbu nzi mbomwakajana nimwakali kucita zintu eezyo zimufwisya nsoni mazuba aano? Nkaambo mamanino aazeezi ndufu. 
Pele lino mbumwakavunwa kuzwa kuzinyonyoono, mubelekela Leza. Bulumbu bwanu mbusalali, eelyo mamanino mbuumi butamani. 
Bulumbu bwazinyonyoono ndufu, pele Leza ncapa buyo mbuumi butamani muli Kilisito Jesu Mwami wesu.
Nobakwesu, ndikananina ndinywe nomuzi Mulawo. Mulizi kabotu-kabotu kuti Mulawo ujatikizya baabo bapona balikke. 
Aboobo mukaintu uukwetwe ulaangidwe amulawo walukwatano ciindi mulumaakwe nacipona. Pele naa mulumaakwe wafwa, waangunuka kumulawo ooyo. 
Ncenciceeco mukaintu uukwetwe ncategwa ngusimamambe naa weenda aumbi mulumaakwe kacipona. Naa mulumaakwe wafwa, waangunuka kumulawo walukwato, aboobo naa wakwatwa inga tategwa ngusimamambe.
Mbubonya oobo, nobakwesu, anywebo mwakafwa kwaamba zya Mulawo akuba zizo zyamubili wa Kilisito wakabusigwa kuzwa kubafu. Nkaambo kaako atubelekele Leza milimo mibotu. 
Nitwakacili kupona mbuli bantunsi, zisusi zyakayumizigwa a Mulawo zyakali kukomena mulindiswe, eelyo zyakazyala lufu. 
Pele ono twaangunuka ku Mulawo, iiyi, twakafwa kwaamba zya Mulawo wakatwaangide. Lino Muuya Uusalala ulatugwasya kubelekela Leza munzila mpya, kuleka nzila yakaindi yakwiide kubamba Mulawo uulembedwe.
Ino twaambe buti? Sena Mulawo ngwacinyonyoono? Peepe! Kayi Mulawo nguwakandizibya cinyonyoono. Nkaambo nindatalizi bubi bwabbivwe, Mulawo niwatakati, “Utabi sibbivwe.” 
Nkaambo kumulawo ooyu cinyonyoono cakaabonena ciindi cakuyumya zyabbivwe mulindime. Kuti kakunyina Mulawo, kunyina cinyonyoono. 
Ime kaindi ndakali kupona cipone-pone, pele nindakaziba cili mu Mulawo, ndendilyo zibi nizyakabbutumuka, eelyo ndakafwa. 
Lino Mulawo ooyo ngoonya wakeelede kuletela bantu buumi, mebo wakandiletela lufu. 
Nkaambo cinyonyoono cakaabonena mu Mulawo, eelyo kwiindila mu Mulawo cakandicenga akundijaya. 
Mulawo wakapegwa a Leza, aboobo Mulawo uuli oonse ulasalala, uliluleme, alimwi mubotu.
Sena cintu cibotu eeci ncicakandiletela lufu? Peepe! Pele zinyonyoono nzizyakandijaya mukubelesya cintu eeci kuti cinyonyoono ciboneke mbocibede. Aboobo mu Mulawo, zinyonyoono zibijila limwi.
Tulizi kuti Mulawo ngwazintu zyamuuya. Pele mebo ndimuntunsi, ndimuzike wazinyonyoono. 
Nsizi ncecitila zeezyo nzyecita. Nkaambo nsiciti zeezyo nzeyanda kuti ncite pe, pele eezyo nzyesulaikide nzyecita. 
Kuti naa nkepenzegwa azinyonyoono eezyo nzyecita, caamba kuti Mulawo uliluleme. 
Endime eencita zibi nzyecita pe, pele zinyonyoono zili mulindime nzyezindicitya. 
Ndilizi kuti mulindime ndemuntunsi munyina cibotu pe. Nikuba kuti ndiyanda kucita zibotu, pele nsiziciti pe. 
Zibotu nzyeyanda kuti ncite, nsiciti. Pele zibi nzyetayandi kuti ncite, nzyecita. 
Naa nkecita eezyo nzyetayandi kucita, nsilindime eenzicita, pele nzinyonyoono zili mulindime zindicitya.
Aboobo ndijana kuti cicitika ncakuti, neyanda kucita zibotu inga azyalo zibi zili aandime. 
Ndabotelwa a Mulawo wa Leza amoyo uumaninide. 
Pele ndilizi kuti mulindime muli moyo uumbi uulwana ayooyo uubotelwa a Mulawo wa Leza. Moyo umwi ooyo uutobela nzila yazinyonyoono, nguwandicitya kuti ndibe muzike wazinyonyoono. 
Maawe! Nde mucaangu! Nguni uutindivune kubukkale oobu bunditola kulufu? 
Aalumbwe Leza wandivuna muli Jesu Kilisito Mwami wesu! Cili bobuya: mebo lwangu njanda kutobela Mulawo wa Leza amoyo omwe, pele amubili wangu njanda kutobela nzila yazinyonyoono.
Lino taakwe mulandu kulibaabo basyoma muli Kilisito Jesu. 
Nendisololelwa a Muuya Uusalala uuleta buumi muli Kilisito Jesu, ndaangununwa kukusololelwa azinyonyoono zileta lufu. 
Eezyo Mulawo nguzyakakacilwa, nkaambo kakuti bukkale bwabantu bwakali kuulesya, Leza wakazicita, wakazicita naakatuma Mwanaakwe mumubili uuli mbuli wesu tobantunsi kuti azunde zinyonyoono. 
Leza wakanyonyoona nguzu zyabubi mulindiswe kuti zyaamba Mulawo zilondoke mulindiswe. Nkaako tatweendi mbuli bantunsi, pele tulasololelwa a Muuya Uusalala. 
Nkaambo bantunsi bayanda zyaansi, pele aabo basololelwa a Muuya babikka myoyo yabo ali zeezyo ziyanda Muuya. 
Kubikka moyo azintu zyaansi ndufu, pele kubikka moyo kuli zeezyo ziyanda Muuya ciletela buumi aluumuno. 
Babikka myoyo kuli zyaansi mbaasinkondonyina Leza. Tabateeleli Mulawo wa Leza, masimpe tabakonzyi. 
Bantunsi tabakonzyi kubotezya Leza pe.
Nywebo tamuli mbuli bantunsi, mulasololelwa a Muuya, kuti naa Muuya wa Leza muuli mulindinywe ncobeni. Kufumbwa muntu uutajisi Muuya wa Kilisito, tali wakwe pe. 
Naa Kilisito kali mulindinywe, nikuba kuti mibili yanu ilifwide nkaambo kazinyonyoono, myuuya yanu ilaabuumi, mukuti Leza wakamwaamba kuti muli balulami. 
Naa kuti Muuya wa Leza wakabusya Jesu kuzwa kubafu uli mulindinywe, nkokuti Leza wakabusya Kilisito Jesu kuzwa kubafu uyoobusya mibili yanu iifwa kwiindila mu Muuya wakwe uuli mulindinywe.
Nkaambo kaako, nobakwesu, tulijisi mulimo, pele kutali wakutobezya zisusi zyesu. 
Naa kamupona mukutobezya zisusi muyoofwa. Pele kuti kwiindila mukugwasigwa a Muuya mwasiya zisusi zyanu, muyoopona. 
Nkaambo aabo boonse basololelwa a Muuya Uusalala mbana ba Leza. 
Muuya ngumwakatambula tuumuciti bazike kuti kamuyoowa alimwi pe, pele umucita kuti mube bana. Alimwi nguupa kuti tukombe kuti, “Abba, Taata.” 
Muuya mwini ulazuminana amyoyo yesu noiti tuli bana ba Leza. 
Lino kuti katuli bana ba Leza, tuyootambula cikono, iiyi cikono cizwa kuli Leza, uyootukonya antoomwe a Kilisito. Kufumbwa kuti katupenga mbuli Kilisito, tuyootambula bulemu mbuli bwakwe.
Ino mapenzi ngotujisi mazuba aasunu ninzi kweelanya abulemu Leza mbwayootuyubunwida! 
Zilenge zyoonse zilisukeme kulindila kuyubununwa kwabana ba Leza. 
Nkaambo kaako zilenge zyoonse zyakasweeka, kutali mukuyanda kwazyo pe, pele nkaambo kayooyo wakayanda kuti cibe boobo. 
Pele kwakali lusyomo lwakuti zilenge eezi ziyooangununwa kubuzike bwakubola akuyootambula bulemu alwaangunuko mbuli bana ba Leza. 
Tulizi kuti kusikila sunu zilenge zyoonse zilapenga maciswe mbuli mukaintu naamyongwa. 
Tazili zilenge buyo zilikke zipenga boobu, pele aswebo notujisi Muuya, uuli ncecipego citaanzi ca Leza, tulapenga kapati. Ciindi coonse tulindila kuti Leza atununune akututambula mbuli bana bakwe. 
Nkaambo mululangilo oolu twakafutulwa. Pele kuti twacibona aameso eeco ncotulangila, ino tujisi lulangilo nzi? Ani nguni uulangila ceeco ncabwene aameso? 
Kuti katulangila eezyo nzyotutanabona, tweelede kuzilindila amoyo uukkede.
Mbuli mbotuzi, Muuya ulatugwasya. Tuli bateteete, tatuzi mbotweelede kukomba. Ncenciceeco Muuya ncuutukombela kuli Leza, kukombelezya amajwi aataambiki. 
Nkabela Leza uuzi zyamumyoyo yabantu ulizi kale nzyakombelezezya Muuya. Nkaambo Muuya ukombela bantu ba Leza mbuli buyanda Leza.
Kayi tulizi kuti Leza zintu zyoonse uzyeenzya kabotu kulibaabo bamuyanda, nkokuti kulibaabo mbaakaita mumakanze aakwe. 
Nkaambo aabo mbaakazibila limwi wakabasala kuti bakabe mbuli Mwanaakwe mukuti akabe mutaanzi kuli babunyina banji. 
Lino aabo Leza mbaakasala mbambabaabo mbaakaita. Eelyo aabo mbaakaita mbambabaabo mbaakaamba kuti mbalulami. Eelyo aabo mbaakaamba kuti mbalulami mbambabaabo mbaakapa bulemu.
Ino twaambe buti amakani aaya? Naa Leza kali aandiswe, ino nguni uukonzya kutulwana? 
Leza wakasanga Mwanaakwe mwini, nkabela wakamwaaba nkaambo kesu. Ino inga wakacilwa buti kutupa zintu zyoonse antoomwe anguwe? 
Nguni uunga wabapa mulandu basale ba Leza? Leza wakabaamba kale kuti mbalulami. 
Ani nguni uukonzya kubazula? Teensi Kilisito Jesu wakafwa, iiyi, twaambe kuti wakabusigwa. Ngonguwe muumi uuli kululyo lwa Leza akutukombelezezya. 
Nguni uukonzya kutwaandaanya kuluyando lwa Kilisito? Sena mapenzi naaba makatazyo, ambweni mafwabi, niiba nzala, nibuba bucete, niziba ziyoosya, nikuba kujaigwa? 
Kayi Malembe alati,
Nitupenga boobo, masimpe tulizundide nkaambo ka Kilisito uutuyanda. 
Nkaambo ndisinizizye kuti taakwe cintu cikonzya kutwaandaanya kuluyando lwa Leza. Niluba lufu, nibuba buumi, nibaba bangelo, nibaba basimalelo, niziba zintu zyasunu naa ziciyooboneka, niziba zyanguzu zili buti, 
niziba zintu zyakujulu niziba zyaansi aano, niciba cilenge cili buti coonse, taakwe cintu niciba comwe cikonzya kutwaandaanya kuluyando lwa Leza ndotujisi muli Kilisito Jesu Mwami wesu.
Ndaamba cakusinizya muli Kilisito, nsibeji pe. Awalo moyo wangu uusololelwa a Muuya Uusalala ulandizuminina 
kuti nsibeji nindaamba kuti ndiuside kapati. Iiyi, ndaciswa kapati lyoonse nkaambo ka Bajudama. 
Nicali kukonzeka nindazumina kusinganyizigwa a Leza nketali wa Kilisito mubusena bwabamusyobo wangu. 
Aaba mba Isilayeli aabo Leza mbaakasala kuti babe bana bakwe akupaba bulemu. Leza wakapanga cizuminano ambabo, eelyo wakapa Milawo yakwe. Wakabaiisya mbobeelede kumukomba, 
akupa basikale babo zisyomezyo alimwi Munanike wakasyomezegwa ngwamusyobo wabo kwaamba buntu bwakwe. Leza uulela zyoonse aalumbaizigwe lyoonse. Akube boobo!
Lino takuli kuti Leza tabambi zisyomezyo zyakwe pe. Kayi tabali boonse bazyalwe mumusyobo wa Isilayeli kuti mba Isilayeli ncobeni. 
Nkokwaamba kuti takuli kuti boonse balunyungu lwa Abulahamu mbiba Leza. Kayi Leza wakasyomezya Abulahamu kuti, “Bana ba Izaka bayootegwa mbana ba Abulahamu.” 
Nkokwaamba kuti takuli kuti boonse bana ba Abulahamu mbana ba Leza pe. Balunyungu lwakwe beni-beni mbabaabo bakazyalwa kweendelana acisyomezyo ca Leza. 
Nkaambo majwi aa Leza acisyomezyo aamba boobu, “Ciindi eecino mwaka wazinguka, njoomuleleka Sala, nkabela uyooba amwana.”
Kutali buyo boobo. Taata Izaka a Lebeka bakazyala bana bobilo. 
Empty verse
Empty verse
Kayi Malembe alati, “Ndamuyanda Jakobo, pele Isau ndimusulide.”
Ino twaambe buti amakani aaya? Sena Leza taluleme mukucita boobo? Peepe, takuli boobo. 
Nkaambo wakaambila Mozesi kuti, “Njooba aalweengelelo kuli yooyo ngweyanda kubeda aalweengelelo, alimwi njooba aankumbu kuli yooyo ngweyanda kubeda aankumbu.” 
Aboobo cipati tacili ceeco ciyanda muntu, naa eezyo nzyasola kucita, pele cipati ndweengelelo lwa Leza. 
Mbootubala mu Malembe, Leza wakaambila Falo kuti, “Ndakubikka abwami kuti ntondezye nguzu zyangu, akuti zina lyangu lidume mbiili nyika.” 
Aboobo twabona kuti Leza ulabeda aalweengelelo ooyo ngwayanda, alimwi ulacitya kuti umwi abe sicinguni.
Wamvwa boobo inga yebo ulati, “Ino nkaambo nzi Leza ncacivuntauzya bubi bwabantu? Ani nguni uunga walesya Leza kucita ncaayanda?” 
We! omuntu buyo, nduweni kuti ukazyanye a Leza? Sena cibiya cilakonzya kwaambila mubumbi kuti, “Ino wandibumbila nzi boobu?” 
Sena mubumbi tajisi buuya bwakukonzya kubumba kuzwa kumulwi omwe zibiya zyobilo, cimwi cibotu cilangwa kabotu, cimwi cakusanga?
Nzezizyo Leza nzyacita. Nikuba kuti wakali kuyanda kubasubula mubukali bwakwe akutondezya nguzu zyakwe, pele wakakkazika moyo. Leza wakabeengelela nikuba kuti bakeelede kunyonyoonwa. 
Alimwi mukucita boobo wakayanda kutondezya bulemu bwakwe bupati kulindiswe, swebo mbaakabeda aalweengelelo akutubambilila limwi bulemu. 
Ndiswe baabo Leza mbaakaita, kutali buyo kuzwida ku Bajuda balikke pe, pele akuzwida kuli bamasi. 
Mbubonya mbuli Leza mbwaamba muli Hosiya,
Nkabela ooko nkobakaambidwe kuti,
Awalo Izaya ulaambisya kuti, “Nikuba kuti bantu ba Isilayeli mbanji kapati mbuli musenga wamulwizi. Bayoofutulwa mbace buyo. 
Nkaambo lubeta lwa Leza kubantu baansi aano luyoocitika cakufwambaana kakunyina kudonaika.” 
Alimwi nguwenya Izaya wakasinsima kuti,
Ino twaambe buti? Bamasi tiibakali kubuyandaula bululami bwa Leza, pele Leza wakabaamba kuti mbalulami kwiindila mulusyomo lwabo. 
Pele Baisilayeli aabo bakali kusola kuba balulami mukubamba Mulawo, bakakacilwa. 
Nkaambo nzi? Nkaambo bakali kuyanda kuba balulami kutali mukusyoma, pele mukusola kucita milimo mibotu. Bakalebwa abbwe lileba, 
mbuli mbokulembedwe kuti,
Nobakwesu, cintu nceyandisya amoyo wangu woonse alimwi ncekumbila Leza ncakuti bamusyobo wangu bafutuke. 
Ndizuminine kuti mbasungu kuli zya Leza, pele busungu bwabo tabulondokede. 
Nkaambo tabazi nzila njaambila bantu kuti mbalulami, balasola kulijanina nzila yakulilulamika kuli Leza, tabalibombyi kunzila ya Leza pe. 
Lino Kilisito ngamagolelo aa Mulawo kuti boonse basyoma baambwe kuti mbalulami.
Kwaamba zyabululami bujanwa mukubamba Mulawo, Mozesi wakalemba kuti, “Ooyo uucita zyaamba Mulawo uyooba aabuumi.” 
Lino kwaamba zyabululami bujanwa mukusyoma Leza, wakalemba kuti, “Mutalibuzyi kuti, ‘Nguni uukonzya kuya kujulu?’” (Nkokuti, kuya kujulu kuyooleta Kilisito.) 
“Alimwi mutalibuzyi kuti, ‘Nguni uukonzya kuya kucikkalilo cabafu?’” (Nkokuti, kuya kucikkalilo cabafu kuyooleta Kilisito.) 
Ino waamba buti? Ulati, “Majwi aa Leza taali kule andinywe. Ali mumilomo amyoyo yanu.” (Nkokuti makani aaamba zyalusyomo ndotukambauka.) 
Kuti kamwaamba amilomo yanu kuti Jesu ngo Mwami, alimwi kuti kamusyoma amyoyo yoonse kuti Leza wakamubusya kuzwa kubafu, muyoofutulwa. 
Nkaambo muntu ulasyoma amoyo wakwe, eelyo Leza ulamwaamba kuti mululami, nkabela muntu ooyo ulazumina akwaamba zyalusyomo lwakwe, eelyo ulafutulwa. 
Malembe aamba kuti, “Taakwe naba omwe uusyoma mulinguwe uyoousigwa nsoni.” 
Nkaambo taakwe kwaandaana akati ka Bajuda abamasi. Boonse Mwami wabo ngumwi buyo, ulaleleka aabo boonse bamukumbila. 
Mbubwaamba Malembe kuti, “Kufumbwa muntu uukumbila Mwami Leza kuti amugwasye, uyoofutulwa.”
Ino inga bamukumbila buti ngobatanasyoma? Alimwi balamusyoma buti kabatanamvwa zyakwe? Alimwi bazimvwe buti kakutakwe sikubakambaukila? 
Alimwi inga bakambauka buti batatumwa? Mbubonya mbuli mbokulembedwe kuti, “Ncibotu kapati nibaboola aabo bakambauka Makani Mabotu.” 
Pele takuli kuti boonse bakaazumina Makani aayo pe. Mbubuli bwakaamba musinsimi Izaya kuti, “O Mwami Leza, nguni uusyoma nzyotukambauka?” 
Lino lusyomo lulaba mumuntu namvwa Mulumbe, awalo Mulumbe ulaletwa mukukambauka zya Kilisito.
Pele ndabuzya kuti, sena Baisilayeli tabanamvwa Mulumbe ooyu? Peepe, kwalo bakamvwa. Mbubwaamba Malembe kuti, “Majwi aabo akamvwigwa munyika yoonse. Makani aabo akasika kumagolelo aanyika.” 
Pele lino alimwi ndabuzya kuti, sena Baisilayeli tiibakaziba Mulumbe ooyu? Mozesi nguuingula nati, Leza ulati,
Awalo, Izaya ulaambisisya ulati, Leza ulati,
Pele zya Baisilayeli Leza waamba kuti, “Buzuba boonse ndatandabika maanza aangu kuti ntambule bantu basicinguni bazangi.”
Lino ndibuzya kuti, sena Leza wakaka bantu bakwe? Embo pe! Kayi mebo ndi Muisilayeli! Ncobeni, ndizwa kulunyungu lwa Abulahamu, kumusyobo wa Benjamini. 
Leza taabakaka bantu bakwe pe, bantu mbaakasala kale. Sena tamuzi Malembe mbwaamba a Elija naakakomba kuti Leza asubule Baisilayeli? 
Wakati, “Mwami Leza, bantu aaba bakajaya basinsimi bako, bakamwaya zipaililo zyako. Kwasyaala buyo ndime endikke, nkabela ambebo bayanda kundijaya.” 
Ino Leza wakamwiingula buti? Wakati, “Ndizandwide baalumi bali zyuulu zili ciloba batanakomba kuli Baali.” 
Mbubonya oobo amazuba aano. Nkobali Baisilayeli bace buyo Leza mbaakasala muluse lwakwe. 
Wakabasala nkaambo kaluse lwakwe, kutali kaambo kanzibakacita pe. Nikwakali boobo, nilwatacili luse.
Ani tutyani? Tee kayi Baisilayeli tiibacijana ncibakali kuyanda, kutaamba baabo Leza mbaakasala. Bamwi babo bakaba basicinguni. 
Mbubonya mbuli mbokulembedwe kuti,
Awalo Devedi ulaamba kuti,
Meso aabo aofwaale, ataboni.
Lino mbuzye kuti, sena Baisilayeli bakalifumpula mukuti bawe akunyonyooka? Peepe, akaambo kakubisya kwabo, bamasi bakafutulwa kuti Baisilayeli bafwe munyono. 
Aboobo twabona kuti kubisya kwa Baisilayeli kwakabaletela mpindu bantu boonse ansi aano, nkokuti kukacilwa kwabo kwakabaletela mpindu bamasi boonse. Tee kayi kuyooba mpindu mpati ciindi Baisilayeli boonse bakasalwa nibayoofutulwa.
Njanda kwaamba zyandinywe nobamasi. Mbuli mbweli mutumwa kuli baabo batali Baisilayeli, ndabotelwa abutumwa bwangu oobu. 
Ambweni mukucita boobo ndakonzya kucitya kuti bamusyobo wangu bafwe munyono, eelyo bamwi babo basyome Kilisito akufutulwa. 
Kuti naa kukakwa kwa Baisilayeli a Leza kwakacitya kuti walo ayanzane abantu boonse, ino kutambulwa kwabo kulaamba nzi? Kuli mbuli kuti bafu babuka.
Naa kuti muntu wapa kuli Leza kabeela kacinkwa kakusaanguna, nkokuti cinkwa coonse capegwa. Naa kuti muyanda ulasalala, nkokuti ayalo mitabi. 
Mitabi imwi yamusamu waoliva yakatyoka, nkabela Leza wakalumika mutabi waoliva wamusokwe mubusena bwayo. Nywebo nobamasi muli mbuli mutabi wamusokwe, pele lino mulatambula nguzu zizwa mumusamu waoliva uusyangwa, nkokuti kuzwa ku Baisilayeli. 
Nkaambo kaako tamweelede kusampaula aabo bakatyoka mbubuli mitabi yaambwa. Ani inga mwalisumpula buti? Kayi muli mitabi buyo! Tamuli ndinywe mutabilila miyanda pe, pele miyanda njiitabilila ndinywe.
Lino mulati, “Mitabi yakatyoka kuti kulumikwe ndiswe amusamu.” 
Iiyi, mbombubo oobo. Bakatyoka nkaambo tiibakasyoma, eelyo nywebo mulikkede mumusamu nkaambo kakusyoma kwanu. Nkaako mutali kulikankaizyi, pele amucenjele. 
Leza taakabaleka Baisilayeli, balo bali mbuli mitabi iini-ini. Sena nywebo muyeeya kuti inga wamuleka buyo? 
Lino amuzibe kuti Leza ngusilubomba ncobeni, alimwi mukali. Mukali kuli baabo bawa, pele ulaalubomba kulindinywe, kufumbwa buyo kuti kamutasampauli lubomba lwakwe. 
Nkabela kuti Baisilayeli basiya kutasyoma kwabo beempa, Leza uyoobalumikizya amusamu abalo. Leza ngusinguzu, ulakonzya kucita oobo. 
Nywebo nobamasi muli mbuli mutabi waoliva wamusokwe, ooyo Leza ngwaakatyola akuulumika amusamu waoliva uusyangidwe, calo citakonzyi kulicitikila. Aboobo ncuuba-uba kuti Leza alumikizye alimwi mitabi yakatyokede amusamu wayo.
Nobakwesu, kuli maseseke ngeyanda kuti mwaazibe, kuti ambweni inga mulaliyeyeela kuti muli basongo. Maseseke aayo ngaaya, Baisilayeli bamwi mbaasicinguni, nkabela kunooli boobo kusikila bamasi basale boonse bakaboole kuli Leza. 
Ndendilyo Baisilayeli boonse nibayoofutulwa. Mbuli mbwaaamba Malembe kuti,
Cizuminano eeci ciyoocitika
Lino kwaamba zya Makani Mabotu Baisilayeli mbaasinkondonyina Leza akaambo kanu. Pele kwaamba zyakusalwa, Baisilayeli mbayandwa ba Leza nkaambo kabasikale babo. 
Lino Leza tasanduki, naita akuleleka muntu. 
Kaindi nywebo nobamasi tiimwakali kuswiilila Leza, pele sunu Leza wamufwida luzyalo nkaambo Baisilayeli bakali kukaka akutamuswiilila walo. 
Mbubonya oobo Baisilayeli tabaswiilili Leza kuti mukutambula luzyalo lwa Leza nywebo, abalo balutambulizye. 
Leza wakacita kuti bantu boonse babe mbuli baange nkaambo tabamuswiilili. Wakacita oobo mukuti abafwide luzyalo boonse.
Ha! luzyalo lwa Leza ndupati kapati! Luzibo abusongo bwakwe tazyaambiki! Nguni uukonzya kupandulula makanze aakwe akumvwisisya nzila zyakwe? 
Zili mbuli mbwaaamba Malembe kuti,
Naa nguni wakapa Leza cintu,
Nkaambo mbwali nguwakalenga zintu zyoonse, nguubamba zyoonse, aboobo zyoonse mpozili nkaambo kakwe. Leza alemekwe lyoonse. Akube boobo!
Lino nobakwesu, nkaambo Leza watufwida luzyalo lupati boobu, ndamukumbila kuti mulipe amibili yanu yoonse kuti mube cipaizyo cuumi, cisalala, cibotelezya Leza. Eeyi njenzila iini-ini yakukomba Leza. 
Mutayanzani abukkale bwabantunsi, pele Leza asandule buumi bwanu mukumupa myoyo mipya. Ndendilyo nimutizibe luyando lwa Leza, nkabela mulaziba zibotu, zilondokede, azimubotelezya Leza.
Kwiindila munguzu zyandipa Leza muluse lwakwe, ndamwaambila kuti mutalitukumuni. Kwaambisya amulitesye mumizeezo yanu, kweendelana akukomena kwalusyomo oolo Leza ndwapa omwe-omwe wanu. 
Mumubili omwe muli zizo zinji, nkabela zizo eezyo zilijisi milimo yaandeene-andeene. 
Mbubonya oobo aswebo tobasyomi, nikuba kuti tuli banji, tuli mubili omwe muli Kilisito. Aboobo tuliswaangene umwi aumwi mbuli zizo zyamubili omwe. 
Tuleelede kubelesya zipego zyaandee-andeene nzyapa Leza muluse lwakwe. Naa cipego cesu ncabukambausi, atucibelesye kweendelana alusyomo lwesu. 
Naa ncabubelesi, atubeleke. Naa ncabwiiyi, atwiisye. 
Naa ncakuyumya-yumya bamwi, atubayumye-yumye ncobeni. Ooyo uupa, ape amoyo omwe. Ooyo musololi, asololele cabusungu. Awalo ooyo uufwida bamwi luzyalo, acite oobo calumwemwe.
Luyando lwanu lutabi lwakuupaupa aameso. Amusesemwe bubi, mukakatile zibotu. 
Amuyandane kapati mbuli babunyina. Musungwaale mukulemekana. 
Mukubelekela Mwami, amusungwaale, mutabi batolo pe. 
Amukondwe mubulangizi bwanu. Amukkazike moyo muciindi camapenzi akukomba lyoonse. 
Amupe zyakugwasya Bakilisitonyoko babulide, alimwi amutambule beenzu amaanza obilo.
Amukombe Leza kuti aleleke aabo bamupenzya. Iiyi, amucite oobo, mutasinganyi. 
Amukondwe abaabo bakondedwe, mulile abaabo balila. 
Amumvwane lyoonse. Mutalisumpuli, pele muyandane abantu buyo. Mutayeeyi kuti muli basongo.
Muntu wamucita cibi, mutabweedezyi. Amucite zibotu kuti bantu boonse bazibone. 
Naa kakukonzeka amukkale muluumuno abantu boonse. 
Nobayandwa, mutabweedezyi muntu cibi, mumuleke buyo, nkaambo Leza uyoomusubula mubukali bwakwe. Kayi Malembe alati, “Amubaleke, ndime eensubula, njoobasubula, mbwaamba Mwami Leza.” 
Mbokuli boobo, amucite mbubonya mbuli Malembe mbwaaamba, “Naa kuti sinkondonyoko wafwa nzala, mupe cakulya. Naa wafwa nyota, mupe maanzi akunywa. Nkaambo wacita boobo, walo ulalemwa kumakosi.” 
Mutazundwi abubi pe, pele amuzunde bubi akucita zibotu.
Bantu boonse beelede kuswiilila baleli bacisi. Nkaambo kunyina muntu uulaa bulelo butazwidi kuli Leza. Baleli baliwo Leza nguwakababikka. 
Nkaambo ooyo uutaswiilili baleli ukaka cakabikkwa a Leza. Nkabela uucita boobo uyoosubulwa. 
Baleli tabayoosyi kuli bacita zibotu pe, ccita kuli bacita zibi. Sena ulayanda kukkala aluumuno mucisi? Mbubo cita ziluleme, eelyo muleli uyookulumbaizya. 
Kayi muleli mutwanga wa Leza uukucitila zibotu. Pele kuti kocita zibyaabi, muyoowe, nkaambo ulijisi nguzu zyakukusubula. Muleli mutwanga wa Leza uusubula bacita zibi mubusena bwa Leza. 
Nkaambo kaako muleelede kuswiilila baleli, kutali buyo mukuti kamuyoowa bukali bwa Leza, pele nkaambo mulizi mumyoyo yanu nobeni kuti muleelede kucita boobo. 
Ncenciceeco ncomubaswiilila, nkaambo baleli babelekela Leza nibacita mulimo ooyu. 
Eelyo amutele mitelo njomweelede kubaleli akubalemeka.
Mutabi acikwelete kumuntu, ccita buyo cakumuyanda. Uuyanda mweenzinyina wabamba zyaamba Mulawo wa Leza. 
Milawo ilati, “Utaciti bumambe, utajayi, utabbi, utabi sibbivwe,” amilawo imwi yoonse ilajinka amulawo ooyu uuti, “Yanda mweenzinyoko mbubonya mbuli mboliyanda omwini.” 
Uuyanda mweenzinyina takonzyi kumubisizyae. Nkaako uuyanda mweenzinyina wabamba zyoonse zyaamba Mulawo.
Aboobo amucite eezi, nkaambo mulizi kuti ciindi cakubuka kuzwa muŋonzi casika. Ncobeni, ciindi cakuti tufutulwe cili aafwiifwi kwiinda mbocakabede nitwakasyoma. 
Busiku bwaumbuluka, buyanda kuca. Lino atuleke milimo yamumudima, tubweze zilwanyo zyamumuni. 
Tweende bweelede mbuli bantu beenda sikati. Kutabi busindya naa bukolwi, bwaamu naa busofwaazi, bulwani naa bbivwe. 
Amusiye buntunsi azisusi zyabo. Mwami Jesu Kilisito abe cilwanyo canu.
Amumutambule ooyo uutanasima mulusyomo, mutakazyanyi anguwe azyamizeezo yakwe. 
Muntu umwi ulasyoma kuti ulakonzya kulya kufumbwa cintu. Pele umwi uutanasima mulusyomo ulya buyo cisyumani amicelo. 
Ooyo uulya kufumbwa atasampauli mweenzinyina uutalyi. Ayooyo uulya buyo cisyumani atasampauli mweenzinyina nkaambo Leza wamuyanzya. 
Ani nduweni oopa kaambo kumubelesi wa Mwami? Mwami wakwe alikke nguukonzya kuziba kuti naa wacita kabotu naa wakacilwa. Lino ndizi kuti uyoocita kabotu nkaambo Mwami ulakonzya kumugwasya.
Muntu umwi ulayeeya kuti buzuba bumwi buli kabotu kukomba Leza kwiinda bumwi. Pele umwi ulayeeya kuti mazuba oonse aleelene buyo. Aboobo muntu amuntu acite mbuli mbwayeeya mumoyo wakwe. 
Ooyo uubamba buzuba bumwi ulacita oobo mukulemeka Mwami. Ayooyo uulya kufumbwa, ulacita oobo mukulemeka Mwami. Kayi ulumba Leza nkaambo kazilyo. Alimwi ayooyo uulya cisyumani, ulacita oobo mukulemeka akulumba Leza. 
Nkaambo taakwe muntu akati kesu naba omwe uuliponena mwini nikuba uulifwida. 
Nitupona, tuponena Mwami, nitufwa, tufwida Mwami. Aboobo nitupona naa kufwa, tuli ba Mwami. 
Nkaambo Kilisito wakafwa akupona alimwi kuti abe Mwami waboonse baumi abafu.
Ino yebo umupeda nzi kaambo Mukilisitonyoko? Ayebo umusampawida nzi Mukilisitonyoko? Kayi toonse tuyoobetekwa a Leza. 
Nkaambo Malembe alati,
Aboobo umwi aumwi wesu uyoolyaambilila kuli Leza zyoonse nzyaakacita.
Lino Mukilisito atapi kaambo mweenzinyina. Pele acenjele kuti ataciti cimwi cinga cilalebya umwi kuti abisye. 
Ndilizi cakutadonaika mu Mwami Jesu kuti taakwe cintu niciba comwe cibisya muntu pe. Pele kumuntu uuciyeeyela kuti ncibi, ncibi ncobeni. 
Naa ncolya calebya munyoko, nkokuti tocili aaluyando. Ncolya citanyonyoozyi ooyo Kilisito ngwaakafwida. 
Amucenjele kuti mutapi bantu kaambo kakusampaula lwaangunuko ndomujisi. 
Nkaambo bwami bwa Leza mbwabululami, luumuno alutangalo luletwa a Muuya Uusalala, pele tabuli bwakulya akunywa pe. 
Ooyo uubelekela Kilisito munzila eeyi, ubotya Leza, eelyo bantu balazumina kuti mmubelesi wa Kilisito ncobeni.
Aboobo atucite eezyo zikonzya kuleta luumuno eelyo tuyumizyanye. 
Utamwayi milimo ya Leza akaambo kanzyolya. Ncobeni zilyo zyoonse zilakonzya kuligwa, pele Mukilisito ulabisya nalya eeco cinga calebya mweenzinyina. 
Ncibotu kuliimya kulya nyama, naa kunywa cikola nikuba kucita cimwi cintu cinga calebya munyoko. 
Eezyo nzyosyoma azintu eezi azibe akati kako a Leza. Ulilelekedwe ooyo uutadonaiki nacita eezyo nzyazi kuti zileelede kucitwa. 
Pele ooyo uudonaika naalya cintu wabisya kale, nkaambo eezyo nzyacita tazili nzyasyoma kuti zileelede kucitwa. Aboobo kufumbwa muntu ncacita katasyomi kuti cili luleme, ncinyonyoono.
Lino swebo nitwakasima mulusyomo, tweelede kweengelela baabo batanasima. Tutalibotezyi lwesu tobeni. 
Umwi aumwi wesu abotezye mweenzinyina mukumugwasya kuti lusyomo lwakwe lusime. 
Kayi Kilisito taakalibotya lwakwe mwini, mbuli mbokulembedwe kuti, “Masampu aabaabo bakali kukusampaula aza akulindime.” 
Zyoonse zyakalembwa mu Malembe zyakalembelwa kutwiisya. Malembe atwiisya kukkazika myoyo akuba basicamba kuti tube aabulangizi bwini-bwini. 
Lino Leza uugwasya bantu kuti bakkazike myoyo akuba basicamba, amugwasye anywebo mukukamantana ooku nomutobela ciyanza ca Kilisito Jesu. 
Nkaako amoyo omwe amulemeke Leza uuli ngo Wisi wa Mwami wesu Jesu Kilisito.
Lino amutambulane mbuli Kilisito mbwaakamutambula kuti Leza alemekwe. 
Nkasimpe ndamwaambila kuti Kilisito wakaba mutwanga wa Bajuda kutondezya kuti Leza ulasyomeka. Mukucita boobo wakatondezya bwini bwazisyomezyo zya Leza kuli basikale besu, 
akupa bamasi kaambo kakulemeka Leza nkaambo kaluzyalo lwakwe. Mbuli mbwaaamba Malembe kuti,
Alimwi alati,
Alimwi alati,
Awalo Izaya ulati,
Aboobo Leza uupa lulangilo lwabuumi butamani azuzye myoyo yanu alutangalo aluumuno kwiindila mukumusyoma. Nguzu zya Muuya Uusalala zikomezye lulangilo oolu.
Nobakwesu, ndimasimpe kuti muli aabuumi buli kabotu, mulizi njiisyo zya Bukilisito, alimwi mulakonzya kwiisyanya. 
Pele mulugwalo oolu, mumakani amwi, ndamulembela cakupozya kuti mwiibalusye zimwi. Ndacita boobo nkaambo Leza muluse lwakwe wandisala kuti mbe mutwanga wa Kilisito Jesu kuli bamasi. 
Mukukambauka Makani Mabotu, ndabeleka mbuli mupaizi kuti bamasi babe mbuli cituulo citambulika kuli Leza casalazigwa a Muuya Uusalala.
Mbuli mbweli muli Kilisito Jesu, ndalisumpula akaambo kamilimo njebelekela Leza. 
Nsitibe aansoni mukukanana eezyo nzecita kwiindila muli Kilisito nekobolola bamasi kuti abalo baswiilile Leza. Ndacita eezi mukukambauka, amumicito, 
mumaleele azigambya, amunguzu zya Muuya Uusalala. Aboobo ndakakambauka Makani Mabotu aa Kilisito kuli koonse nkwindakaya, kutalikila ku Jelusalemu kusikila ku Ililikumu. 
Lyoonse ndayandisya kukambauka Makani Mabotu kutali nkubakamvwa kale zya Kilisito, kuti ambweni inga ndayaka antalisyo yaumwi. 
Mbuli mbwaamba Malembe kuti,
Nkaambo kamilimo eeyi ndakalesegwa kuboola kulindinywe. 
Kwamyaka minji ndali kuyanda kuboola kulindinywe. Pele lino ndamanizya milimo yamubusena oobu, njeeya kuti nzoomubona ndazikwiinda nkeya ku Sipeyini. 
Nzoobotelwa kumuswaya mazuba ongaye buyo, kuzwa waawo ndayanda kuti mukandigwasye mulweendo lwangu.
Ciindi cino nja ku Jelusalemu, kutola lugwasyo kubantu ba Leza. 
Nkaambo basizikombelo zyaku Masedoniya a Akeya bakabotelwa kupa milumbo yakugwasya bacete akati kabantu ba Leza baku Jelusalemu. 
Cakababotela kucita boobo, pele nikuba boobo wakali mulimo wabo kugwasya bacete. Bajuda bakaabana zileleko zya Bukilisito abamasi, nkaako abalo bamasi baleelede kugwasya Bajuda muli nzyobabulide zyabuumi buno. 
Ndamanizya mulimo wakubapa milumbo eeyi, nzooinda kooko nkeya ku Sipeyini. 
Ndizi kuti ndaakuza, njoomuletelela zileleko zinji zya Kilisito.
Ndamukumbila, nobakwesu, kwiindila mu Mwami wesu Jesu Kilisito aluyando lumupa Muuya Uusalala, kuti kamundipailila canguzu. Andime ndikuujisi. 
Amundipailile kuti Leza andikwabilile kuti intakawidi mumaanza abatasyomi ku Judiya. Alimwi amupaile kuti bantu ba Leza baku Jelusalemu bakatambule milumbo eeyi njindatumwa kuti mbatolele. 
Kwamana boobo, kuti Leza kayanda, nzoosika kulindinywe nkekondedwe. 
Leza uupa luumuno abe aandinywe nyoonse. Akube boobo.
Njanda kumwaambila kuti mucizi wesu Fiibi, mmubelesi wambungano yaku Kenkileya. 
Amumutambule mbuli Mukilisitonyoko mbuli bweelede kutambulana bantu ba Leza. Amumugwasye nzyayanda, nkaambo wakagwasya bantu banji kubikkilizya andime.
Amundijuzizye Pulisila a Akwila, babelesi ba Kilisito Jesu mbuli ndime. 
Bakalilibambilide kujaigwa kuti mebo intafwi. Nsili buyo ndime endikke eebalumba, pele ambungano zyoonse zili kuli bamasi. 
Mundijuzizye bantu bakombela muŋanda yabo.
Mujuzye Maliya ooyo wamubelekela kapati. 
Mubajuzye ba Andilonikasi a Juniyasi, Bajudama bakanzwa mbuli ndime. Aaba bakalizizilwe kapati abatumwa, nkabela bakali kale Bakilisito mebo nketanaba pe.
Mujuzye Amfipolosi mweenzuma ngwendiyandisisya mu Mwami. 
Mujuzye Ubanasi, similimoma muli Kilisito, a Sitakusi, ngwendiyandisya. 
Mujuzye Aelesi, Mukilisito muyumu. Mubajuzye bamukwasyi wa Alisitobulusi. 
Mujuzye Helodiyoni, Mujudama. Mubajuzye Bakilisito bamukwasyi wa Nasisusi.
Mubajuzye ba Tulaifena a Tulaifosa, babeleka mulimo wa Mwami canguzu. Mujuzye Pelisisi uuyandwa, wacita zinji mukubelekela Mwami. 
Mujuzye Lufusi munkutwe mukubelekela Mwami, mujuzuzizye abanyina balo bali mbabaama ambebo. 
Mubajuzye ba Asinkilitosi, Filengoni, Hemezi, Patilosi, Hemasi, abakwesu boonse mbobalaabo. 
Mubajuzye ba Filologasi, Juliya, Neleyusi amucizi wakwe, Olimpasi, abantu ba Leza boonse mbobalaabo. 
Kamujuzyanya muluyando lwini-lwini. Bambungano zyoonse zyakwe Kilisito balamujuzya.
Lino ndamukumbila, nobakwesu, amubacenjelele aabo baandaanya beenzinyina akubacitya kuti babisye. Mukucita boobo balasiya njiisyo nzimwakaiya. Mubatantamuke, 
nkambo bantu bali boobo tababelekeli Kilisito Mwami wesu pe. Babelekela buyo nzobayanda kuti zibakkutye. Amajwi mabotu aabumpelenge balacenga batasimide mulusyomo. 
Bantu boonse baliimvwide mpuwo yanu yakuswiilila Leza. Aboobo ndakondwa akaambo kanu, pele ndiyanda kuti mube basongo muzibotu, mutanyonganyizigwi azibi. 
Eelyo Leza uupa luumuno, uyoopwaya nguzu zya Saatani kuti mumuzunde.
Ulamujuzya Timoti similimoma, aba Luka, Jasoni a Sosipata bamusyobo wangu. 
Ndamujuzya mu Mwami mebo nde Teetiyasi, ndemulembi walugwalo oolu. 
Ulamujuzya Gayosi, uuli ngosimeenzu wangu asimeenzu wambungano yoonse. Ulamujuzya Elasitosi muyobozi wamali aamunzi, a Kwatosi mukwesu. [ 
Mwami Jesu Kilisito amubede aaluse nyoonse. Akube boobo.]
Lino Leza ulaanguzu uya kumuyumya-yumya kwiindila mu Makani Mabotu ngekambauka aaamba zya Jesu Kilisito. Zya Makani aaya zyakalisisidwe kwamyaka minji 
pele lino zyakalembwa abasinsimi zyayubununwa, eelyo mbuli mbwaakalailila Leza uutamani zyazibisigwa kuti bantu bamisyobo yoonse bazisyome akuziswiilila.
Leza alikke sibusongo alemekwe kwiindila muli Jesu Kilisito kukabe kutamani. Akube boobo.
