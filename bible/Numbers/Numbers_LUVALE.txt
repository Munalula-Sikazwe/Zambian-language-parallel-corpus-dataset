Yehova ahanjikile kuli Mose mupambo yaXinai mumbalaka ya­kuliwanyina halikumbi lyakakweji wamucivali lyakulivanga, hamwaka wamucivali kufumisa haze valovo­kele mulifuci lyaEjipitu, ngwenyi,
Lavenu lizavu lyavana vaIsalele lyosena, mwaya jitanga javo, kujizuvo javakakuluka javo, mukuvula camajinavo, malunga vosena kumi­twe yavo,
kufumisa kuli ava vamyaka ma­kumi avali nakusambula, vosena vaze vakulovoka kujita muli vaIsa­lele. Ove naAlone muvalava kumayongomenavo.
Kaha hamwe nayenu hapwe mutu umwe kumuyaci, mutu umwe ku­muyaci, mutu himutu mwata kuzuvo yavakakuluka jenyi.
Awa akiko majina amalunga vaze navemana nayenu. Ou waLuvene, ikiye Elizule mwanaXeteule.
Ou waXimeyone, ikiye Xelumyele mwanaZulixatai.
Ou WaYuta, ikiye Naxone mwa­naAminatave.
Ou waIsakale, ikiye Netanele mwanaZuwale.
Ou waZevulune, ikiye Elyave mwanaHelone.
Ava vavana vaYosefwe. Ou wa­Efwalime, ikiye Elixama mwanaAmihute. Ou waManase, ikiye Ngamalyele mwanaPetazule.
Ou waMbenjamine, ikiye Avitane mwanaNgiteyonyi.
Ou waNdane, ikiye Ahyezele mwanaAmixatai.
Ou waAxele, ikiye Pangiyele mwanaOkolane.
Ou waNgate, ikiye Elyasafwe mwanaNduwele.
Ou waNafwatale, ikiye Ahila mwanaEnane.
Ava vakivo vene vaze vasanyikile kulizavu, vaka-kulitulaho kumiyaci yavakakuluka javo, vakivo vapwile vamyata jamakombakaji avaIsalele.
Ngoco vaMose naAlone vayile namalungava vanavuluka lyehi ha­majinavo,
vakungulwile lizavu lyosena ha­mwe halikumbi lyakakweji wamu­civali lyakulivanga. Kaha vambulwile visemwa vyavo mwaya jitanga javo, kujizuvo javakakuluka javo, mukuvula camajinavo, kufumisa kuli ava vamyaka makumi avali nakusa­mbula, kumitwe yavo.
Nge omu valwezele Mose kuli Yehova, mukiko mwavalavilile mu­pambo yaXinai.
Vana vaLuvene, twatwa yaIsalele, kusemunwina cavo, mwaya jitanga javo, kujizuvo javakakuluka javo, mukuvula camajinavo, kumitwe yavo, malunga vosena, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waLuvene vapwile tununu tuwana namakombakaji atanu na­limwe namakulukaji atanu.
Ava vahali vana vaXimeyone, kusemunwina cavo, mwaya jitanga javo, kujizuvo javakakuluka javo, ava valavile vahali vakivo, mukuvula camajinavo, kumitwe yavo, malu­nga vosena, kufumisa kuli ava va­myaka makumi avali nakusambula, vosena vaze vakulovoka kujita,
ava valavile vahali vakivo vakumuyaci waXimeyone vapwile tununu tutanu namakombakaji atanu naawana namakulukaji atatu.
Ava vahali vana vaNgate, kuse­munwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusambu­la, vosena vaze vakulovoka kujita,
ava valavile vahali vakivo vakumuyaci waNgate vapwile tununu tuwana namakombakaji atanu na­makulukaji atanu nalimwe nama­kumi atanu.
Ava vahali vana vaYuta, kuse­munwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci WaYuta vapwile tununu tutanu natuvali namakombakaji awana namakulukaji atanu nali­mwe.
Ava vahali vana vaIsakale, kuse­munwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waIsakale vapwile tununu tutanu namakombakaji awana na­makulukaji awana.
Ava vahali vana vaZevulune, kusemunwina cavo, mwaya jitanga javo, kujizuvo javakakuluka javo, mukuvula camajinavo, kufumisa kuli ava vamyaka makumi avali naku­sambula, vosena vaze vakulovoka kujita,
ava valavile vahali vakivo vakumuyaci waZevulune vapwile tununu tutanu namakombakaji atanu na­avali namakulukaji awana.
Ava vahali vana vaYosefwe, vahali vana vaEfwalime, kusemu­nwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waEfwalime vapwile tununu tuwana namakulukaji atanu.
Ava vahali vana vaManase, ku­semunwina cavo, mwaya jitanga javo, kujizuvo javakakuluka javo, mukuvula camajinavo, kufumisa kuli ava vamyaka makumi avali naku­sambula, vosena vaze vakulovoka kujita,
ava valavile vahali vakivo vakumuyaci waManase vapwile tununu tutatu namakombakaji avali nama­kulukaji avali.
Ava vahali vana vaMbenjamine, kusemunwina cavo, mwaya jitanga javo, kujizuvo javakakuluka javo, mukuvula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waMbenjamine vapwile atununu tutatu namakombakaji atanu namakulukaji awana.
Ava vahali vana vaNdane, kuse­munwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waNdane vapwile tununu tutanu nakamwe namakombakaji avali namakulukaji atanu naavali.
Ava vahali vana vaAxele, kuse­munwina cavo, mwaya jitanga javo, kujizuvo javakakuluka javo, muku­vula camajinavo, kufumisa kuli ava vamyaka makumi avali nakusa­mbula, vosena vaze vakulovoka ku­jita,
ava valavile vahali vakivo vakumuyaci waAxele vapwile tununu tuwana nalikombakaji limwe nama­kulukaji atanu.
Ava vahali vana vaNafwatale, kusemunwina cavo, mwaya jitanga javo, kujizuvo javakakuluka javo, mukuvula camajinavo, kufumisa kuli ava vamyaka makumi avali nakusambula, vosena vaze vakulo­voka kujita,
ava valavile vahali vakivo vakumuyaci waNafwatale vapwile tununu tutanu namakombakaji atatu namakulukaji awana.
Ava vakivo vene vaze valavile, vaze valavile kuli vaMose naAlone navaka-kulitulaho javalsalele, malu­nga likumi navavali, mutu himutu apwile hazuvo yavakakuluka je­nyi.
Ngoco vosena vaze valavile va­hali vana vaIsalele, kujizuvo java­kakuluka javo, kufumisa kuli ava vamyaka makumi avali nakusambu­la, vosena vaze vakulovoka kujita vamuli vaIsalele,
vosena vaze valavile vapwile Vihita vitanu nacimwe namakombakaji atatu namakulukaji atanu nama­kumi atanu.
Oloze vaLevinyi, kumuyaci wa­vakakuluka javo, kavavalavilile muli vakivoko.
Mwomwo Yehova ahanjikile kuli Mose ngwenyi,
Oloze muyaci wavaLevinyi, ka­nda uvalavako, kanda usoneka ku­vula cavo muli vana vaIsaleleko.
Oloze uvatongola vaLevi kula­manga Tavanaku yaunjiho, navyu­ma vyayo vyosena vize vilimo, navyuma vyayo vyosena. Vakivo vakulikenga tavanaku, navyuma vyo­sena vize vilimo, vavizacilenga, va­tungenga cilombo cavo kutavanaku jingulwixi.
Tavanaku hakukatuka, vaLevi vakayixiwule, kaha hakujika tava­naku, vaLevi vakayitunge. Mutu weka mwakapandamako vakamu­jihe.
Kaha vana vaIsalele vatunge jimbalaka javo, mutu himutu kucilombo cenyi, mutu himutu kulipa­ndelo lyenyi mwaya mayongome­navo.
Oloze vaLevi vatunge cilombo cavo kutavanaku yaunjiho jingu­lwixi, mangana kuzeneke kupwa ndombo halizavu lyavana vaIsalele. VaLevi valamenga tavanaku yau­njiho.
Mukiko muvalingile vana va­Isalele, nge mwosenomu valwezele Mose kuli Yehova, mukiko vene muvalingilile.
Yehova ahanjikile kuli Mose nakuli Alone, ngwenyi,
Vana vaIsalele vatunge cilombo cavo mutu himutu kulipandelo lye­nyi, navinjikizo vyajizuvo javakaku­luka javo. Vatunge cilombo cavo kwakulitalasana nambalaka yakuli­wanyina jingulwixi.
Ava navatunga cilombo cavo ku­mutamba wamusamuko kutala ku­mututuko vapwe vaka-lipandelo lya­cilombo caYuta mwaya mayongo­menavo. Muka-kulitulaho wavana vaYuta ikiye Naxone mwanaAmi­natave.
Liyongomena lyenyi, ava valavile vahali vakivo vapwile tununu tutanu natuvali namakombakaji awana na­makulukaji atanu nalimwe.
Ava navatunga cilombo cavo va­kulihata nenyi vapwe vaka-muyaci waIsakale. Muka-kulitulaho wavana vaIsakale ikiye Netanele mwana­Zuwale.
Liyongomena lyenyi, ava valavile vahali vakivo, vapwile tununu tutanu namakombakaji awana namakulu­kaji awana.
Namuyaci waZevulune nawa. Muka-kulitulaho wavana vaZevu­lune ikiye Elyave mwanaHelone.
Liyongomena lyenyi, ava valavile vahali vakivo, vapwile tununu tutanu namakombakaji atanu naavali na­makulukaji awana.
Vosena vaze valavile vakucilombo caYuta vapwile cihita cimwe natununu tutanu natutatu namako­mbakaji atanu nalimwe namakulu­kaji awana, mwaya mayongomenavo. Vakivo valivange kukatuka.
Kuluhaci lwasulo kupwe lipandelo lyacilombo caLuvene mwaya mayongomenavo. Muka-kulitulaho wavana vaLuvene ikiye Elizule mwa­naXeteule.
Liyongomena lyenyi, ava valavile vahali vakivo vapwile tununu tuwana namakombakaji atanu nalimwe, na­makulukaji atanu.
Ava navatunga cilombo cavo vakulihata nenyi vapwe vaka-muyaci waXimeyone. Muka-kulitulaho wa­vana vaXimeyone ikiye Xelumyele mwanaZulixatai.
Liyongomena lyenyi, ava vala­vile vahali vakivo, vapwile tununu tutanu namakombakaji atanu na­awana namakulukaji atatu.
Namuyaci waNgate nawa. Muka-kulitulaho wavana vaNgate ikiye Elyasafwe mwanaLuwele.
Liyongomena lyenyi, ava valavile vahali vakivo, vapwile tununu tu­wana namakombakaji atanu nama­kulukaji atanu nalimwe namakumi atanu.
Vosena vaze valavile vakucilombo caLuvene vapwile cihita cimwe natununu tutanu nalikombakaji li­mwe namakulukaji awana namaku­mi atanu, mwaya mayongomenavo. Vakivo vakatuke kamucivali.
Jino mbalaka yakuliwanyina hinayikatuka, navaka-cilombo cavaLevi hakaci kavaka-vilombo vi­kwavo. Omwo veji kutungilanga cilombo cavo, mukiko vene munavakatukila, mutu nakwenyi mutu nakwenyi, kumapandelo avo.
Kumutamba wakumulauko ku­pwe lipandelo lyacilombo caEfwalime mwaya mayongomenavo. Muka-kulitulaho wavana vaEfwalime ikiye Elixama mwanaAmihute.
Liyongomena lyenyi, ava valavile vahali vakivo, vapwile tununu tu­wana namakulukaji atanu.
Vaka-kulihata nenyi vapwe vaka-muyaci waManase. Muka-kulitulaho wavana vaManase ikiye Ngamalyele mwanaPetazule.
Liyongomena lyenyi, ava valavile vahali vakivo, vapwile tununu tutatu namakombakaji avali namakulukaji avali.
Namuyaci waMbenjamine nawa. Muka-kulitulaho wavana vaMbenja­mine ikiye Avitane mwanaNgiteyonyi.
Liyongomena lyenyi, ava valavile vahali vakivo vapwile tununu tutatu namakombakaji atanu namakulukaji awana.
Vosena vaze valavile vakucilombo caEfwalime vapwile cihita ci­mwe namakombakaji atanu naatatu nalikulukaji limwe, mwaya mayo­ngomenavo. Vakivo vakatuke kamucitatu.
Kuluhaci lwanote kupwe lipandelo lyacilombo caNdane mwaya mayongomenavo. Muka-kulitulaho wavana vaNdane ikiye Ahyezele mwanaAmixatai.
Liyongomena lyenyi, ava valavile vahali vakivo, vapwile tununu tutanu nakamwe namakombakaji avali na­makulukaji atanu naavali.
Ava navatunga cilombo cavo vakulihata nenyi vapwe vaka-muyaci waAxele. Muka-kulitulaho wavana vaAxele ikiye Pangiyele mwanaOkolane.
Liyongomena lyenyi, ava valavile vahali vakivo, vapwile tununu tu­wana nalikombakaji limwe namaku­lukaji atanu.
Namuyaci waNafwatale nawa. Muka-kulitulaho wavana vaNafwa­tale ikiye Ahila mwanaEnane.
Liyongomena lyenyi, ava vala­vile vahali vakivo, vapwile tununu tutanu namakombakaji atatu nama­kulukaji awana.
Vosena vaze valavile vakucilombo caNdane vapwile cihita cimwe natununu tutanu namakombakaji atanu naavali namakulukaji atanu nalimwe. Vakivo vakatuke kusulilika kumapandelo avo.
Ava vakivo vene vaze valavile vahali vana vaIsalele kujizuvo java­kakuluka javo. Vosena vaze valavile vakuvilombo vyavo mumayongomenavo vapwile vihita vitanu nacimwe namakombakaji atatu namakulukaji atanu namakumi atanu.
Oloze vaLevinyi kavavalavilile muli vana vaIsaleleko, nge omu valwezele Mose kuli Yehova.
Ngoco vene muvalingile vana vaIsalele, mwosenomu valwezele Mose kuli Yehova, ngoco muvatungilile vilombo vyavo kumapandelo avo, ngoco nawa muvakatukilile mutu himutu kutanga yenyi, nge kujizuvo javakakuluka javo.
Eci cikiko kusemunwina caAlo­ne naMose, halikumbi lize aha­njikile Yehova naMose kupili Xinai.
Awa akiko majina avana vaAlone vamalunga. Ou twatwa Natave, ou Avihu, ou Eleyaza, ou Itamale.
Awa akiko majina avana vaAlone, vakivo vapilixitu vaze vawavixile, vaze ahandunwinyine kukuzata mi­limo yaupilixitu.
Oloze Natave naAvihu vafwile kumeso aYehova hakuneha kakahya keka kumeso aYehova mupambo yaXinai. Kavapwile navanako. Ka­ha Eleyaza naItamale vazacilenga milimo yaupilixitu kumeso asevo Alone.
Jino Yehova ahanjikile kuli Mose ngwenyi,
Pandamisa muyaci waLevi uvemike kumeso akapilixitu Alone, ma­ngana vamuzacilenga.
Valamenga nge omu mwavahana kulama, valamenga lizavu lyosena kulutwe lwambalaka yakuliwanyina, vazatenga milimo yakutavanaku.
Valamenga vyuma vyosena vize vili mumbalaka yakuliwanyina, namilimo yavana vaIsalele, vazatenga milimo yakutavanaku.
Kaha uvahana vaLevi kuli Alone nakuli vana venyi. Vanamuhanevo hali vana vaIsalele.
Tongola Alone navana venyi, kaha Valamenga upilixitu wavo. Mutu weka mwakapandamako va­kamujihe.
Yehova ahanjikile kuli Mose ngwenyi,
KahAmi, tala, ngunavatambula vaLevi muli vana vaIsalele, ngunavaxixisa muli vatwatwa vakuliteta mitwe vamuli vana vaIsalele vo­sena. Ngoco vaLevi vapwenga vaYami.
Mwomwo vatwatwa vosena va­napu vami, xikaho. Halikumbi lize ngwavetele vatwatwa vosena muli­fuci lyaEjipitu, ngwalijilikilile vatwa­twa vamuli vaIsalele vosena, navatu natunyama. Vapwenga vami. Ami yami Yehova.
Yehova ahanjikile kuli Mose mupambo yaXinai ngwenyi,
Lava vana vaLevi nge kujizuvo javakakuluka javo, mwaya jitanga javo. Lava malunga vosena, kufu­misa kuli ou wakakweji umwe nakuhambakana.
Ngoco Mose avalavile nge omu mwayile lizu lyaYehova, nge omu amulwezele.
Ava vakivo vana vaLevi vama­lunga nge kumajinavo, ou Ngele­xone, ou Kohate, ou Melali.
Awa akiko majina avana vaNgelexone vamalunga kujitanga javo, ou Livinyi, ou Ximei.
Ava vakivo vana vaKohate va­malunga kujitanga javo, ou Ama­lame, ou Izahale, ou Hevelone, ou Ujiyele.
Ava vakivo vana vaMelali va­malunga kujitanga javo, ou Mali, ou Muxi. Eji jikiko jitanga javaLevi nge kujizuvo javakakuluka javo.
Vana vaNgelexone vapwile tanga yavaLivinyi natanga yavaXimei. Eji jikiko jitanga javaNgelexone.
Ava valavile vahali vakivo hakulava malunga vosena kufumisa kuli ou wakakweji umwe Hakuhamba­kana, ava valavile vahali vakivo vapwile makombakaji atanu naavali namakulukaji atanu.
Vaka-jitanga javaNgelexone va­tunge cilombo cavo munyima ya­tavanaku kumutamba wamulauko.
Muka-kulitulaho wazuvo yavaka­kuluka javaNgelexone ikiye Elyasafwe mwanaLayele.
Vize navalamanga vana vaNge­lexone kumbalaka yakuliwanyina vipwenga tavanaku, nambalaka, na­cifwiko cayo, nacivamba cakucikolo cambalaka yakuliwanyina,
namahina acipango akusukika, nacivamba cakucikolo cacipango cili kwakamwihi natavanaku nakulijiko lyakulumbila jingulwixi, najingoji jaco jakuzacisa milimo yaco yosena.
Vana vaKohate vapwile tanga yavaAmalame, natanga yavaIzahale, natanga yavaHevelone, natanga yavaUjiyele. Eji jikiko jitanga javaKohate.
Hakulava malunga vosena, ku­fumisa kuli ou wakakweji umwe nakuhambakana, vapwile mako­mbakaji atanu naatatu namakulu­kaji atanu nalimwe, vaka-kulama kuzuvo yajila.
Jitanga javana vaKohate vatunge cilombo cavo kuluhaci lwatavanaku kutala kusulo.
Muka-kulitulaho wazuvo yava­kakuluka jajitanga javaKohate iki­ye Elizafwane mwanaUjiyele.
Vize navalamanga vipwenga ci­kaxa, namesa, nacitumbikilo cama­nongo, namajiko akulumbila, na­vyuma vyamuzuvo yajila, vize veji kuzacisanga milimo, nacivamba na­vyuma vyosena vyamilimo yaco.
Kaha Eleyaza mwanakapilixitu Alone apwenga muka-kulitulaho hali vaka-kulitulaho javaLevi, atwame­nga namilimo yakutala vaka-kulama zuvo yajila.
Vana vaMelali vapwile tanga yavaMali, natanga yavaMuxi. Eji jikiko jitanga javaMelali.
Ava valavile vahali vakivo, ha­kulava malunga vosena, kufumisa kuli ou wakakweji umwe nakuha­mbakana, vapwile makombakaji atanu nalimwe namakulukaji avali.
Muka-kulitulaho wakuzuvo ya­vakakuluka jajitanga javaMelali ikiye Zulyele mwanaAvihaile. Vakivo va­tunge cilombo cavo kuluhaci lwata­vanaku kutala kunote.
Milimo yize navalamanga vana vaMelali yipwenga maliva atavanaku, namikambo yayo, najipanda jayo, namanevo jayo, navyuma vyayo vyosena, namilimo yayo yosena,
najipanda jacipango jingulwixi, namanevo jajo najimbambo jajo najingoji jajo.
Ava navatunga cilombo cavo kulutwe lwatavanaku kutala kumu­samuko, kulutwe lwambalaka yaku­liwanyina kutala kumututuko, va­pwenga Mose naAlone navana venyi, nakulama zuvo yajila, nakulama vana vaIsalele. Mutu weka mwakapandamako vakamujihe.
Vosena vaze valavile vahali va­Levi, vaze valavile kuli vaMose na­Alone hakuvalweza kuli Yehova, kujitanga javo, malunga vosena ku­fumisa kuli ou wakakweji umwe Hakuhambakana, vapwile tununu tuvali namakombakaji avali.
Yehova ambile kuli Mose ngwe­nyi, Lava vatwatwa javana vaIsalele vamalunga vosena, kufumisa kuli ou wakakweji umwe nakuhambakana, usoneke kuvula camajinavo.
Kaha ungutambwila vaLevi (Ami yami Yehova) kuvaxixisa muli va­twatwa vamuli vana vaIsalele vo­sena, navimuna javaLevi kuvaxixisa muvatwatwa vamuli vimuna javana vaIsalele vosena.
Ngoco Mose alavile vatwatwa vamuli vana vaIsalele vosena, nge omu vamulwezele kuli Yehova.
Vatwatwa vamalunga vosena, hakulava majinavo, kufumisa kuli ou wakakweji umwe nakuhamba­kana, vahali ava valavile vahali va­kivo, vapwile tununu tuvali nama­kombakaji avali namakulukaji avali namakumi atanu naavali navatatu.
Yehova ahanjikile kuli Mose ngwenyi,
Vatambule vaLevi uvaxixise muli vatwatwa vamuli vana vaIsalele vo­sena, navimuna javaLevi kuvaxixisa muvimuna javo. Kaha vaLevi va­pwenga vami. Ami yami Yehova.
Jino hakusokola vaze makulukaji avali namakumi atanu naavali na­vatatu, vaze vanalihonoho hali va­twatwa javana vaIsalele hakuveseka navaLevi,
utambula jixekele jitanu hali mutu jixekele jitanu hali mutu. Ujitambula nge kutesa naxekele yaku­zuvo yajila. Xekele yimwe yinapu jingela makumi avali.
Kaha jimbongo jize jakusokwesava vanalihonoho hali vakivo, ujihana kuli Alone nakuli vana venyi.
Ngoco jimbongo kana jakusokwesa Mose ajitambwile kuli ava valihoneneho hakusokola vakwavo navaLevi.
Atambwile jimbongo kana kuli vatwatwa javana vaIsalele, jixekele likombakaji limwe namakulukaji atatu namakumi atanu nalimwe na­jixekele jitanu, nge kutesa naxekele yakuzuvo yajila.
Jimbongo kana jakusokwesa Mose ajihanyine kuli Alone nakuli vana venyi, nge omu lyayile lizu lyaYehova, nge omu valwezele Mose kuli Yehova.
Yehova ahanjikile kuli Mose na­kuli Alone ngwenyi,
Lavenu vana vaKohate muli vana vaLevi, kujitanga javo, kujizuvo javakakuluka javo,
kufumisa kuli ava vamyaka ma­kumi atatu nakusambula nakutwala kuli ava vamyaka makumi atanu, vosena vaze veji kwingilanga kumi­limo nakuzata mumbalaka yakuli­wanyina.
Eyi yikiko milimo yavana vaKo­hate mumbalaka yakuliwanyina, ku­vyuma vyajila cikuma.
Omu navakatuka vaka-cilombo, Alone engilemo navana venyi, asukule lihina lyakuvatasana lyaciva­mba, afwikise cikaxa caunjiho.
Ahakeho cifwiko camalambu ava­mbau, aleho lihina lyawanda uxiki­ma lika, aselulemo mivanda yaco.
Vale nawa lihina lyawanda uxi­kima hamesa yajimbolo jakutwa­manga kumeso ami, ahakeho vyenga najinguto naviloso najipasa jakuhi­ngunwisa. Nambolo yize yamakumbi osena nawa yipwengaho.
Kaha valeho lihina lyawanda ucila, vafwikeho cifwiko camalambu ava­mbau, aselulemo mivanda yayo.
Vambate nawa lihina lyawanda xikima vafwike Citumbikilo cama­nongo akumunyika, namanongo aco, najimanya jaco, navyenga vyaco vya­kukwacila mule, najisaji jaco josena, vize veji kucizacixilanga milimo.
Vacihake mucifwiko camalambu avambau, navyuma vyaco vyosena, vacihake hamuvanda.
Vale nawa lihina lyawanda uxi­kima halijiko lyakulumbila lyaulu, vafwikeho cifwiko camalambu ava­mbau, vaselulemo mivanda yalyo.
Vambate vyuma vyakuzacisa mi­limo vyosena, vize veji kuzacisanga milimo muzuvo yajila, vavihake ha­lihina lyawanda uxikima, vavifwike nacifwiko camalambu avambau, va­vihake hamuvanda.
Vafumise wuto kulijiko lyakulu­mbila, valeho lihina lyaungonyi.
Vahakeho vyuma vyalyo vyakuzacixilako milimo vyosena, nama­panda akukwacila makala, nama­lovo akukwacisa nyama najifwoxolo najimbaxiya, navyuma vyakulijiko lyakulumbila vyosena. Kaha valeho cifwiko camalambu avambau, vaselulemo mivanda yalyo.
N goco Alone navana venyi hakumanyisa kufwika zuvo yajila navyu­ma vyamuzuvo yajila vyosena, omu navasaka vaka-cilombo kukatuka, numba vana vaKohate vaheteko vavikulike. Oloze kanda vakwata havyuma vyajilako, kucina navafwa. Evi vikiko vinapu viteli vyavana va­Kohate mumbalaka yakuliwanyina.
Evi mwalama Eleyaza mwana­kapilixitu Alone vikiko maji alino­ngo navize vyakulumba vyalivu­mba lyamwaza, nawana wakulya wakuhana hakumbi hakumbi, namaji akuwavisa, kulama tavanaku yosena navyuma vyosena vize vili­mo, zuvo yajila navyuma vyayo.
Yehova ahanjikile kuli Mose nakuli Alone ngwenyi,
Kanda mukateta muyaci wajitanga javaKohate muli vaLeviko.
Oloze muvalinga ngana, mangana vayoyenga, vazeneke kufwa omu navapandama kuvyuma vyajila ci­kuma. Alone navana venyi vengile vatongwele mutu himutu milimo yenyi naciteli cenyi.
Oloze vakivo kanda vakengila nakutala muno mwajilako cipwe akapyapya kakandende kaha, ku­cina navafwa.
Yehova ahanjikile kuli Mose ngwenyi,
Lava vana vaNgelexone nawa, kujizuvo javakakuluka javo, kuji­tanga javo,
kufumisa kuli ava vamyaka ma­kumi atatu nakusambula. Uvalava nakuheta kuli ava vamyaka makumi atanu, vosena vaze veji kwingilanga nakukafwa kumilimo, nakuzata mi­limo mumbalaka yakuliwanyina.
Eyi yikiko milimo yajitanga javaNgelexone, hakuzata nahakumbata viteli.
Vambatenga mahina atavanaku, nambalaka yakuliwanyina, nacifwiko cayo, nacifwiko camalambu ava­mbau cili helu lyayo, nacivamba cakucikolo cambalaka yakuliwa­nyina,
namahina acipango akusukika, nacivamba cakucikolo cacipango cili kutavanaku nakulijiko lyakulumbila jingulwixi, najingoji jawo, navyuma vyamilimo yawo vyosena, navyuma vyosena navavilingisa. Mukiko vene munavazacila.
Milimo yavaNgelexone yosena yipwenga nge omu navavalweza kuli Alone navana venyi, kuviteli vyavo vyosena nakukuzata cavo cosena. Kaha muvatongwela munavalamina viteli vyavo vyosena.
Eyi yikiko milimo yajitanga ja­vana vaNgelexone mumbalaka ya­kuliwanyina. Milimo yakuvalama yipwenga kulivoko lyaItamale mwa­nakapilixitu Alone.
Vana vaMelali uvalava kujitanga javo, kujizuvo javakakuluka javo,
kufumisa kuli ava vamyaka ma­kumi atatu nakusambula. Uvalava nakuheta kuli ava vamyaka makumi atanu, vosena vaze veji kwingilanga kumilimo nakuzata milimo yamumbalaka yakuliwanyina.
Eci cikiko citeli cavo navalama­nga, nge mwaya milimo yavo yo­sena mumbalaka yakuliwanyina, maliva atavanaku, namikambo ya­wo, najipanda jayo, namanevo jayo,
najipanda jacipango jingulwixi, namanevo jajo, najimbambo jajo, najingoji jajo, navyuma vyajo vyo­sena namilimo yajo yosena. Uvatongwela vyuma vize navalama kuvi­teli vyavo halijina halijina.
Eyi yikiko milimo yajitanga ja­vana vaMelali, nge kumilimo yavo yosena, mumbalaka yakuliwanyina, kulivoko lyaItamale mwanakapilixitu Alone.
Ngoco vaMose naAlone navaka-kulitulaho jalizavu valavile vana vaKohate kujitanga javo, kujizuvo javakakuluka javo,
kufumisa kuli ava vamyaka ma­kumi atatu nakusambula, nakuheta kuli ava vamyaka makumi atanu, vosena vaze vengililenga kumilimo mangana vazate mumbalaka yakuli­wanyina.
Ava valavile vakuli vakivo kuji­tanga javo vapwile makombakaji avali namakulukaji atanu naavali namakumi atanu.
Ava vakivo vaze valavile vakujitanga javaKohate, vosena vaze vaza­cilenga mumbalaka yakuliwanyina, vaze valavile kuli vaMose naAlone, nge omu avalwezele Yehova muli Mose.
Ava valavile vakuli vana va­Ngelexone kujitanga javo, kujizuvo javakakuluka javo,
kufumisa kuli ava vamyaka ma­kumi atatu nakusambula, nakuheta kuli ava vamyaka makumi atanu, vosena vaze vengililenga kumilimo nakuzata mumbalaka yakuliwanyi­na,
ava valavile vakuli vakivo kuji­tanga javo, kujizuvo javakakuluka javo, vapwile makombakaji avali namakulukaji atanu nalimwe nama­kumi atatu.
Ava vakivo vaze valavile vakujitanga javana vaNgelexone, vosena vaze vazacilenga mumbalaka yaku­liwanyina, vaze valavile kuli va­Mose naAlone, nge omu avalwezele Yehova
Ava valavile vakujitanga javana vaMelali, kujitanga javo, kujizuvo javakakuluka javo,
kufumisa kuli ava vamyaka ma­kumi atatu nakusambula, nakuheta kuli ava vamyaka makumi atanu, vosena vaze vengililenga kumilimo nakuzata mumbalaka yakuliwanyina,
ava valavile vakuli vakivo, kuji­tanga javo, vapwile makombakaji atatu namakulukaji avali.
Ava vakivo vaze valavile vakuji­tanga javana vaMelali, vaze valavile kuli vaMose naAlone, nge omu alwezele Yehova muli Mose.
Vosena vaze valavile vakuli va­Levi, vaze valavile kuli vaMose naAlone navaka-kulitulaho javaIsalele, kujitanga javo, kujizuvo javaka­kuluka javo,
kufumisa kuli ava vamyaka ma­kumi atatu nakusambula, nakuheta kuli ava vamyaka makumi atanu, vosena vaze vengililenga nakulinga milimo yakuzata namilimo yakumbata viteli mumbalaka yakuliwa­nyina,
ava valavile vakuli vakivo vapwile makombakaji atanu naatatu nama­kulukaji atanu namakumi atanu naatatu.
Nge muze avalwezele Yehova, mukiko vene muvavalavilile kuli Mose, mutu himutu nge kukuzata cenyi, nge kuciteli cenyi. Ngoco muvavalavilile kuli ikiye, nge omu valwezele Mose kuli Yehova.
Yehova ahanjikile kuli Mose ngwenyi,
 Valweze vana vaIsalele vafumise vaka-mbumba vosena mucilombo, nawose nawa ali navimwe vili naku­muhita, nawose nawa napihi kuli mufu.
Vafumisenumo namalunga nama­pwevo. Vatwalenu kusali yacilombo, mangana kucina navapihisa cilombo cavo, mukaci kavo ngwatwamAmi.
Vana vaIsalele valingile ngoco, vavafumixile mucilombo, nge omu ahanjikile Yehova kuli Mose, mukiko muvalingilile vana vaIsalele.
Yehova ahanjikile kuli Mose ngwe­nyi,
Hanjika kuli vana vaIsalele ngwo­ve, Cipwe lunga cipwe pwevo hakuvulumuna mulonga waxili wahamilonga yosena veji kuvulumunanga vatu, nakuhengesa kuli Yehova, mutu uze hakuhingika,
numba hyetavile mulonga wenyi waxili navulumuna. Kaha axixisemo vyuma vyosena vize nahingikila, ahakileko cimbwa cimwe cakusokesa muvimbwa vitanu, avihane kuli ze napihisa hakuhingika.
Oloze kaci nge mutu uze nahono kausoko wakuxixixila vize nahingikila, kaha vize nahingikila navaxixixila Yehova vipwe vyakapilixitu, hamwe nacizamba camukoko waku­fwika xili, uze navamulingixila ca­kufwika xili.
 Namawanosena akuzundula ku­vyuma vyavana vaIsalele vyajila vyosena nawa, aze navahana kuli kapilixitu, apwe enyi.
Navyuma vyamutu himutu vyakujilika vyosena vipwe vyenyi. Vyu­ma vyose vize mwahana mutu kuli kapilixitu vipwe vyenyi.
Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Kaci pwevo lya­mutu mwapyapumuka nakuhengesa kuli ikiye,
kaci nge lunga weka mwasavala nenyi nakulimona nenyi, nge lunga lyenyi ahonene kucimona nameso enyi, nge cinapu cakusweka, nge pwevo nalipihisa, nge kwahona Ci­njiho wakumupayisa, nge kavamukwacileko,
nge lunga lyenyi mwevwa lisu­ngu nakusungwila puwenyi, nge pwevo nalipihisa, mokomoko kaci nge lunga mwevwa lisungu nakusu­ngwila puwenyi, kaha nge pwevo kalipihixileko,
uze lunga akanehe puwenyi kuli kapilixitu. Kaha akanehe wana we­nyi hali ikiye, cimbwa cimwe caku­sokesa muvimbwa likumi vyalifwa cawunga wambale. Kanda akahingunwinaho majiko, cipwe kuhakaho lavona. Mwomwo ukiko wana wa­kulya wahalisungu, ukiko wana wa­kulya wakwanukilaho, wakwanukilaho kuhenga.
Kaha kapilixitu akamupandamise pwevo, akamwimike kumeso aYe­hova.
Kapilixitu akambate meya ajila mundeho yauma. Kapilixitu aka­none nawa kulukungu luli hamavu mutavanaku, akaluhake hameyaze.
Kapilixitu akamwimike pwevo kumeso aYehova, akasangunune ji­kambu jakumutwe wapwevo, aka­hake wana wakulya wakwanukilaho mumavoko enyi, ukiko wana waku­lya wahalisungu. Kaha kapilixitu akapwe nameyaze akwangwisa ama­sasu mulivoko lyenyi.
Jino kapilixitu akamuxingise pwe­vo, akambe kuli pwevo ngwenyi, Kaci nge lunga kasavalile nayoveko, nge kawapyapumukile nakulipihisako, omu unasomboka lyehi kuli lunga lyove, kaha usambe kumeya akwangwisa amasasu awa.
Oloze kaci nge unapyapumuka, omu unasomboka lyehi kuli lunga lyove, kaci nge unalipihisa, nge lu­nga weka nalimono nayove, ou aze­neka kupwa lunga wakukumbata,
kaha kapilixitu akamulweze pwe­vo ngwenyi, Lixinge luxingo lwakulyangwisa. Kapilixitu akambe kuli pwevo ngwenyi, Yehova akakuli­ngise kupwa ucangu, vakaxinge ove muli vakwenu vatu, omu mwakazemukisa Yehova tungi yove nakujimbisa mujimba wove.
Kaha meyawa akwangwisa nawengila mujimo lyove, nakujimbisa mujimba wove nakuzemukisa tungi yove. Kaha uze pwevo akambe ngwe­nyi, Amene, amene.
Jino maxingo awa kapilixitu akawasoneke hamukanda, akawajimbanganyine mumeyaze amasasu,
akamunwise pwevo meyaze akwa­ngwisa amasasu. Kaha aze meya akwangwisa nawamwingila nakumusasa.
Kapilixitu akatambule nawa uze wana wakulya wahalisungu kulivoko lyapwevo, akahungise wana wakulya uze kumeso aYehova, akaunehe kulijiko lyakulumbila.
Kapilixitu akatapuleho livoko lyenyi lyato kuwana wakulya uze, kupwa oco cakwanukilaho, akacilu­mbile halijiko lyakulumbila. Haku­kuminyina, numba hyanwise pwevo meyaze.
Kahomu mwakalinga hanamunwisa lyehi meyaze, hinacikapwa, kaci nge nalipihisa lyehi nakuhe­ngesa kuli lunga lyenyi, kaha aze meya akwangwisa nawamwingila nakusasa, mujimba wenyi hinaujimba, tungi yenyi hinayizemuka, kaha uze pwevo mwakapwa vamwangula lyehi muli vatu vakwavo.
Oloze kaci nge uze pwevo kalipihixileko, kaci nge natomo, kaha mwasamba, mwemita lijimo.
Elu lukiko luximbi lwahalisungu, omu mwapyapumuka pwevo nasomboka lyehi kuli lunga lyenyi, naku­lipihisa,
mokomoko omu mwevwa lunga lisungu nakusungwila puwenyi. Ake­mike pwevo kumeso aYehova, kaha kapilixitu akalinge kuli pwevo nge mwosenomu mwaya luximbi elu.
Ngoco lunga kexi kukapwa na­mulonga wakuhengako, kaha pwevo kana mwakambata kuhenga cenyi.
Kaha Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Cipwe lunga cipwe pwevo, kaci nge mwaxika kuxika cimwe cakuliyila, kuxika kupwa Najili, nakulihandunwina kuli Ye­hova,
akalihandunune kuvinyo nakuwala wausasu. Kanda akanwa vinyo vingangaminako, cipwe wala wausasu ungangamina. Kanda akanwa mwemwe wamihako yavinyoko, cipwe kulya mihako yavinyo yituta, cipwe yaumu.
Makumbi akulihandununa cenyi osena kanda akalya cakumuvinyoko, cipwe mikoswa, cipwe viyau.
Makumbi akuxika cenyi cakulihandununa osena, poko yayembe kanda yikahita kumutwe wenyiko, palanga nomu nawatamo makumbi kana akulihandunwina kuli Yehova. Apwenga wajila. Jikambu jakumutwe wenyi akajiseze jikasuhwe tuhu.
Makumbi osenaze mwalihandunwina kuli Yehova kanda akapa­ndama kumujimba wamufuko.
Kanda akalipihisa hali iseko, ci­pwe hali naye, cipwe hali ndumbwe­nyi walunga, cipwe hali ndumbwenyi wapwevo, omu navafwa, mwomwo kulihandunwina cenyi kuli Yehova cili hamutwe wenyi, xikaho.
Najilila Yehova hamakumbi aku­lihandununa cenyi osena.
Kaci nge mutu mwafwa cakukasumuka kwakamwihi nenyi, kaci nge mwalipihisa mutwe wakulihandununa cenyi, akatewule kumutwe wenyi napoko yayembe halikumbi lyakumutomesa. Akatewule haliku­mbi lyamucitanu naavali.
Halikumbi lyamucitanu naatatu akanehe tutela vavali, cipwe vana vamayembe vavali, kuli kapilixitu, kucikolo cambalaka yakuliwanyina.
Kapilixitu akahane umwe kupwa wana wahaxili, namukwavo kupwa wana wakulumba, nakumulingila ca­kufwika xili, mwomwo avulumuna­nga hamufu. Akajilike mutwe wenyi halikumbi lize.
Makumbi akulihandununa cenyi akawahandunwine kuli Yehova. Akanehe mwanamukoko wacizamba wamwaka umwe kupwa wana waha­kuhingika. Oloze makumbi aze aku­livanga nawaholoka tuhu, mwomwo kulihandununa cenyi capihyanga, xi­kaho.
Elu lukiko luximbi lwaNajili, omu nawatamo makumbi akuliha­ndununa cenyi. Vakamunehe kuci­kolo cambalaka yakuliwanyina.
Kaha akanehe wana wenyi kuli Yehova, mwanamukoko wacizamba wamwaka umwe wakuzeneka kate­nga, kupwa wana wakulumba, na­mwanamukoko wacipwevo wamwa­ka umwe wakuzeneka katenga, kupwa wana wahaxili, namukoko wacizamba wakuzeneka katenga ku­pwa mawana akulweza keke,
namutonga wajimbolo jakuze­neka cimbalwila, jimbolo jawunga wakusalulula vanahingunwina lyehi maji, najimbolo jakuzeneka cimba­lwila jakuwavisa maji jajilelu, na­wana wajo wakulya namawanajo akuhingununa.
Kapilixitu akavipandamise kuli Yehova, akahane wana wenyi waha­xili, nawana wenyi wakulumba.
Akahane nawa mukoko waciza­mba uze kupwa cimuna wakuvatula wamawana akulweza keke kuli Ye­hova, nauze mutonga wajimbolo jakuzeneka cimbalwila. Kapilixitu akahane wana wawo wakulya nawa nawana wawo wakuhingununa.
Uze Najili akatewule kumutwe wakulihandununa cenyi kucikolo ca­mbalaka yakuliwanyina, akambate jikambu jakumutwe wakulihandu­nuna cenyi akajihake hakakahya kali muxi yacimuna wakuvatula wama­wana akulweza keke.
Kapilixitu akambate livoko lya­yauze mukoko wacizamba lyakuteleka, nambolo yakuzeneka cimba­lwila yimwe kumutonga, nambolo yakuzeneka cimbalwila yayilelu yi­mwe, akavihake hamavoko aNajili, omu mwamanyisa kutewula kumu­twe wakulihandununa cenyi.
Kaha kapilixitu akavihungise ku­pwa wana wakuhungisa kumeso aYehova. Vikiko vyajila vyakapili­xitu, napambo lyakuhungisa nalihinji lyakuzundula hamwe. Hakukumisa vyumevi, kaha uze Najili himwanwa vinyo.
Elu lukiko luximbi lwaNajili uze mwaxika, lwamawanenyi mwahana kuli Yehova hakulihandununa cenyi, akuhakilako kuvyuma vize mwa­hasa kuwana. Nge mwaya kuxika cenyi mwaxika, ngoco mumwaka­linga mwaya luximbi lwakulihandununa cenyi.
Yehova ahanjikile kuli Mose ngwenyi,
Hanjika kuli Alone nakuli vana venyi ngwove, Ngoco munamukisula vana vaIsalele. Muvamba ngwenu,
Yehova amiwahisenga, amilamenga.
Yehova amimunyikenga meso enyi, amitetelenga.
Yehova andulenga meso enyi amitale, amihanenga kuunda.
Ngoco vahake lijina lyami hali vana vaIsalele, kaha nanguvawahisa.
Jino casolokele, halikumbi lize amanyixile Mose kujika tava­naku, omu alingile hanayiwavisa lyehi nakuyijilika navyuma vyayo vyosena, nalijiko lyakulumbila na­wa navyuma vyalyo vyosena, omu alingile hanaviwavisa lyehi nakuvijilika,
vaka-kulitulaho javalsalele, va­myata jajizuvo javakakuluka javo, vahanyine mawanavo. Ava vakivo vaka-kulitulaho jamiyaci, ava vakivo vene vaze vapwile vamyata javaze valavile.
Jino vanehele wana wavo kumeso aYehova, matemba atanu nalimwe apwile navifwiko, navangombe likumi navavali, litemba limwe kuli vaka-kulitulaho vavali litemba limwe kuli vaka-kulitulaho vavali, nango­mbe kuli umwe naumwe. Kaha vavipandamixile kulutwe lwatavana­ku.
Yehova ambile kuli Mose ngwenyi,
Vatambulevyo, mangana vavizacisenga milimo yambalaka yakuli­wanyina. Uvihana kuli vaLevi, kuli mutu himutu nge kumilimo yenyi.
Ngoco Mose atambwile mate­mbaze navangombe, avihanyine kuli vaLevi.
Matemba avali navangombe va­wana avihanyine kuli vana vaNgele­xone, nge kutesa namilimo yavo.
Matemba awana navangombe va­tanu navatatu avihanyine kuli vana vaMelali nge kutesa namilimo yavo, kulivoko lyaItamale mwanakapili­xitu Alone.
Oloze kahanyine kuli vana vaKohateko, mwomwo milimo yazuvo ya­jila yapwile yavo, xikaho. Vayimbacilenga havifwiji vyavo.
Kaha vaka-kulitulaho vahanyine wana kupwa wakujilika lijiko lyaku­lumbila halikumbi lize valiwavixile. Vaka-kulitulaho vavene vapandamixile wana wavo kulutwe lwalijiko lyakulumbila.
Yehova ambile kuli Mose ngwe­nyi, Vahane wana wavo, mukakulitulaho halikumbi lyenyi, mukakulitulaho halikumbi lyenyi, kupwa wakujilika lijiko lyakulumbila.
Ou ahanyine wana wenyi hali­kumbi lyakulivanga ikiye Naxone mwanaAminatave wakumuyaci Wa­Yuta.
Wana wenyi wapwile cenga capalata cimwe capezo yajixekele liku­lukaji namakumi atatu, naciloso capalata cimwe, cajixekele makumi atanu naavali, nge kuxekele yaku­zuvo yajila, vyosenevi vivali vyakusula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waNaxone mwanaAminatave.
Halikumbi lyamucivali Netanele mwanaZuwale, muka-kulitulaho wavalsakale, ahanyine wana wenyi.
Ahanyine wana wenyi wacenga capalata cimwe capezo yajixekele likulukaji namakumi atatu, naciloso capalata cimwe cajixekele makumi atanu naavali, nge kuxekele yakuzu­vo yajila, vyosenevi vivali vyakusula nawunga wakusalulula vanahingu­nwina lyehi maji kupwa wana wa­kulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, naviza­mba javapembe vatanu, navana va­mikoko vavizamba vamwaka umwe vatanu. Ou ukiko wana waNetanele mwanaZuwale.
Halikumbi lyamucitatu Elyave mwanaHelone, muka-kulitulaho wa­vana vaZevulune ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vana­hingunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba.
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waElyave mwanaHelone.
Halikumbi lyamuciwana Elizule mwanaXeteule, muka-kulitulaho wa­vana vaLuvene ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waElizule mwanaXeteule.
Halikumbi lyamucitanu Xelu­myele mwanaZulixatai, muka-kulitulaho wavana vaXimeyone aha­nyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wa­na wakulumba,
napembe wacizamba umwe ku­pwa wana wahaxili,
navimuna vakavatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waXelumyele mwanaZulixatai.
Halikumbi lyamucitanu nalimwe Elyasafwe mwanaNduwele, muka­kulitulaho wavana vaNgate aha­nyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wa­na wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waElyasafwe mwanaNduwele.
Halikumbi lyamucitanu naavali Elixama mwanaAmihute, muka­kulitulaho wavana vaEfwalime aha­nyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waElixama mwanaAmihute.
Halikumbi lyamucitanu naatatu Ngamalyele mwanaPetazule, muka­kulitulaho wavana vaManase aha­nyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waNgamalyele mwanaPetazule.
Halikumbi lyamucitanu naawana Avitane mwanaNgiteyonyi, muka­kulitulaho wavana vaMbenjamine ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waAvitane mwanaNgiteyonyi.
Halikumbi lyakusokesa muli­kumi Ahyezele mwanaAmixatai, muka-kulitulaho wavana vaNdane ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waAhyezele mwanaAmixatai.
Halikumbi lyakusokesa mulikumi nalimwe Pangiyele mwanaOkolane, muka-kulitulaho wavana vaAxele ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, namukoko wacizamba umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waPangiyele mwanaOkolane.
Halikumbi lyakusokesa muli­kumi naavali Ahila mwanaEnane, muka-kulitulaho wavana vaNafwa­tale ahanyine.
Wana wenyi wapwile cenga ca­palata cimwe capezo yajixekele liku­lukaji namakumi atatu, naciloso capalata cimwe cajixekele makumi atanu naavali, nge kuxekele yaku­zuvo yajila, vyosenevi vivali vyaku­sula nawunga wakusalulula vanahi­ngunwina lyehi maji kupwa wana wakulya,
nanguto yaulu yimwe yajixekele likumi yato navize vyakulumba vya­livumba lyamwaza,
nangombe wacikuji walivuvu umwe, nacizamba camukoko umwe, namwanamukoko wacizamba umwe wamwaka umwe, ava vakupwa wana wakulumba,
napembe wacizamba umwe ku­pwa wana wahaxili,
navimuna vakuvatula vamawana akulweza keke, vangombe vavali, navizamba jamikoko vatanu, navi­zamba javapembe vatanu, navana vamikoko vavizamba vamwaka umwe vatanu. Ou ukiko wana waAhila mwanaEnane.
Ou ukiko wana wakujilika lijiko lyakulumbila, halikumbi lize valiwa­vixile, wakuli vaka-kulitulaho java­Isalele, vyenga vyapalata likumi navivali, naviloso vyapalata likumi navivali, najinguto jaulu likumi na­jivali.
Cenga hicenga capalata capwile cajixekele likulukaji namakumi ata­tu. Ciloso hiciloso capwile cajixe­kele makumi atanu naavali. Palata yavyuma vize yosena yapwile jixe­kele makombakaji avali namakulu­kaji awana, nge kuxekele yakuzuvo yajila.
Jinguto jaulu jize likumi najivali jato navize vyakulumba vyalivumba lyamwaza japwile japezo yajixekele likumi likumi, nge kuxekele yaku­zuvo yajila. Ulu wajinguto wosena wapwile jixekele likulukaji nama­kumi avali.
Vangombe vamawana akulumba vosena vapwile vikuji likumi na­vavali. Vizamba jamikoko vapwile likumi navavali. Vana vamikoko vavizamba vamwaka umwe vapwile likumi navavali, namawanavo akulya nawa. Vapembe vavizamba vakupwa wana wahaxili vapwile likumi na­vavali.
Vangombe vavimuna vakuvatula vamawana akulweza keke vapwile vikuji makumi avali navikuji va­wana. Vizamba jamikoko vapwile makumi atanu nalimwe. Vizamba javapembe vapwile makumi atanu nalimwe. Vana vamikoko vavizamba vamwaka umwe vapwile makumi atanu nalimwe. Ou ukiko wana wakujilika lijiko lyakulumbila, omu valingile hivanaliwavisa lyehi.
Kahomu engilile Mose mumba­laka yakuliwanyina nakuhanjika ne­nyi, numba hyevwile lize Lizu lyakuhanjika kuli ikiye lyakufuma helu lyacifwiko calikoji capwile hacikaxa caunjiho, lyakufuma mukaci kava­keluve vaze vavali. Kaha ahanjikile nenyi.
Jino Yehova ahanjikile kuli Mose ngwenyi,
Hanjika kuli Alone umwambulile ngwove, Omu nauwika manongo, aze manongo atanu naavali akamunyikenga kulutwe lwacitumbikilo ca­manongo.
Kaha Alone alingile ngoco. Awi­kile manongo aco mangana amunyikenga kulutwe lwacitumbikilo ca­manongo nge omu vamulwezele Mose kuli Yehova.
 Muvatengele Citumbikilo cama­nongo ngana, cikiko cakutatula cau­lu, nakulilanda lyaco, nakujitemo jaco, capwile cakutatula, nge kukufwana cize valwezele Mose kuli Yehova, ngoco muvatengelele Citu­mbikilo camanongo.
Yehova ahanjikile kuli Mose ngwenyi,
Fumisa vaLevi muli vana vaIsalele uvatomese.
Uvalinga ngana nakuvatomesa. Uvasapwile meya akuvatomesa kuxili, kaha vahicise poko yayembe kumijimba yavo kwosena, vakose mahinavo, valitomese.
Numba hiveze nangombe wacikuji walivuvu, nawana wenyi wakulya, wunga wakusalulula vanahingunwina lyehi maji. Ukwata nawa ngombe mukwavo nawa wacikuji walivuvu kupwa wana wahaxili.
Upandamisa vaLevi kulutwe lwa­mbalaka yakuliwanyina, kaha uku­ngulula lizavu lyavana vaIsalele lyo­sena,
hikupandamisa vaLevi kumeso Yehova. Vana vaIsalele vanangike mavoko avo hali vaLevi.
Kaha Alone ahane vaLevi kume­so aYehova kupwa wana wakuhu­ngisa hali vana vaIsalele, mangana vapwenga vakuzata milimo yaYe­hova.
Jino vaLevi vanangike mavoko avo hamitwe yavaze vangombe va­vikuji. Uhana umwe kupwa wana wahaxili, namukwavo kupwa wana wakulumba, kuvahana kuli Yehova nakulinga cakufwika xili hali vaLevi.
Wimika vaLevi kumeso aAlone nakumeso avana venyi, uvahana kuli Yehova kupwa wana wakuhungisa.
Ngoco nauhandununa vaLevi muli vana vaIsalele, kaha vaLevi hinavapwanga vami.
Hakukumisa vyumevi, numba va­Levi vengile Vazatenga milimo ya­mumbalaka yakuliwanyina. Kaha uvatomesa uvahane kupwa wana wakuhungisa.
Mwomwo vakivo vavahana cakuvahana kuli Ami vamuli vana vaIsalele. Ngunalitambwilavo kuva­xixisa muli vakuliteta mitwe vosena, vatwatwa vavana vaIsalele vosena.
Mwomwo vatwatwa vamuli vana vaIsalele vosena vanapu vami, na­vatu natunyama. Ngwalijilikililevo halikumbi lize ngwavetele vatwatwa vosena kulifuci lyaEjipitu.
Ngoco ngunatambula vaLevi ku­vaxixisa muli vatwatwa vamuli vana vaIsalele vosena.
Kaha ngunavahane vaLevi wana kuli Alone nakuli vana venyi, nakuvatambula muli vana vaIsalele, ma­ngana Vazatenga milimo yavana vaIsalele mumbalaka yakuliwanyina, valingile vana vaIsalele cakufwika xili, kucina muli vana vaIsalele namupwa musongo wacihita omu navapandama vana vaIsalele kuzuvo yajila.
Ngoco muvalingile vaMose na­Alone nalizavu lyavana vaIsalele lyosena kuli vaLevi, nge mwosenomu vamulwezele Mose kuli Yehova na­kuvuluka vaLevi, mukiko muvali­ngile vana vaIsalele.
VaLevi valitomesele kuxili, va­kosele mahinavo. Kaha Alone ava­hanyine kupwa wana wakuhungisa kumeso aYehova. Kaha Alone avalingilile cakufwika xili nakuvatomesa.
Hakukumisa vyumevi, numba vaLevi hivengilile vazatenga milimo yavo mumbalaka yakuliwanyina ku­meso aAlone nakumeso avana ve­nyi. Nge omu valwezele Mose kuli Yehova nakuvuluka vaLevi, mukiko vene muvavalingilile.
Yehova ahanjikile kuli Mose ngwenyi,
Eci cikiko cavaLevi. Kufumisa kuli ava vamyaka makumi avali nayitanu nakusambula, vengile vazatenga milimo yamumbalaka yaku­liwanyina.
Kaha kufumisa kuli ava vamyaka makumi atanu, vakalitwamine kuzata milimo, kanda vakazata cekako,
oloze vazatenga navandumbwavo mumbalaka yakuliwanyina nakulamamo, kanda vakazata milimoko. Ngoco munaulinga kuli vaLevi hakuvulukevi navalama.
Yehova ahanjikile kuli Mose mupambo yaXinai hakakweji wakulivanga, ou wamwaka wamuci­vali kufumisomu valovokele muli­fuci lyaEjipitu ngwenyi,
Vana vaIsalele vakalinge nawa paseka hamwaka wayo wakuto­ngola.
Halikumbi lyakakweji uno lyaku­sokesa mulikumi naawana, hakulauka calikumbi, mukayilingoho hakutongola. Mukayilinga nge mwaya vilika vyayo vyosena, nge mwaya mazu ayo akuyulosena.
Mose ahanjikile kuli vana vaIsalele ngwenyi, valinge paseka.
Ngoco valingile paseka hakakweji wakulivanga, halikumbi lyakakweji uze lyakusokesa mulikumi naawana, hakulauka calikumbi, mupambo ya­Xinai. Nge mwosenomu valwezele Mose kuli Yehova, ngoco muvali­ngile vana vaIsalele.
Oloze kwapwile malunga vamwe vapihile hamujimba wamufu, ngoco kavahaxile kulinga paseka halikumbi lizeko. Vahetele kumeso aMose na­kumeso aAlone halikumbi lize.
Vaze vatu vamwambile ngwavo, Tunapihi hamujimba wamufu. Navatutangikila ika tuhone kuhana wana waYehova hamwaka wawo wakutongola muli vana vaIsalele?
Mose avambile ngwenyi, Imanenu, mangana ngwivwe omu mwangulweza Yehova hali enu.
Yehova ahanjikile kuli Mose ngwe­nyi,
Hanjika kuli vana vaIsalele ngwo­ve, Mutu umwe muli enu, cipwe ou wakukusemunwina cenu, kaci nge mwapihya hamujimba wamufu, mo­komoko nge ali nakutambuka jila kwakusuku, cipwe ngoco akalinge paseka kuli Yehova.
Vakayilinge hakakweji wamuci­vali, halikumbi lyakusokesa muli­kumi naawana hakulauka calikumbi. Vakayilye nambolo yakuzeneka ci­mbalwila najimbuto jajisasu.
Kanda vakasezaho nahakucako, kaha kanda vakahokola cifuhwa cenyi cimweko. Vakayilinge nge mwosenomu mwaya cilika capaseka.
Oloze mutu uze natomo, ou nazeneka kutambuka jila, kaha mwalitwamina kwenyi nakukana kulinga paseka, mutu uze navakamuteta muli vatu vakwavo, mwomwo kaha­nyine wana waYehova hamwaka wawo wakutongolako, xikaho uze mutu mwakambata mulonga wenyi waxili.
Kaha nge ngeji mwakazuzu­mana muli enu, kaci nge mwakasaka kulinga paseka kuli Yehova, akalinge nge omu mwaya cilika capaseka, nge omu mwaya lizu lyayo lyakuyula. Mupwanga naluximbi lwolumwe, nahali ou nazuzumanamo, nahali ou nasemukila mulifuci.
 Halikumbi lize vajikile tavanaku, livwi lyafwikile tavanaku, eyi mbalaka yaunjiho. Kaha hakula­uka calikumbi, lyapwile helu lyata­vanaku, kulitala nge kakahya, pala­nga nahakuca.
Mukiko mucapwilenga makumbi osena. Livwi lyayifwikilenga, kaha kulitala naufuku nge kakahya.
 Cose lyazundukile livwi hamba­laka, numba vana vaIsalele vakatuke. Kaha kuze lyatulilile livwi, kwakuze vene vana vaIsalele vatungilileko cilombo cavo.
Hakuvalweza kuli Yehova vana vaIsalele vakatukilenga, kaha haku­valweza kuli Yehova vatungilenga Vilombo vyavo. Makumbi osena Xi­mbu lyatwamine livwi hatavanaku, vavandaminyine kucilombo.
Omu lyaximbwile livwi makumbi amavulu hatavanaku, vana vaIsalele valaminenga muze avalwezele Ye­hova, kaha kavakatukileko.
Hamwe livwi lyapwile makumbi amandende kaha hatavanaku, ngoco hakuvalweza kuli Yehova vavanda­minyine kucilombo, kaha hakuva­lweza kuli Yehova vakatukile.
Hamwe livwi lyapwileho kufu­misa kucingoloxi nakuheta kucimene. Kaha livwi hakuzunduka hacimene, hinavakatuka. Oloze kaci nge lyavandamineho namusana naufuku, livwi hakuzunduka numba hinava­katuka.
Cipwe nge livwi lyaximbwile ma­kumbi avali hatavanaku, cipwe ka­kweji, cipwe mwaka, nakutwamaho, vana vaIsalele vavandaminyinenga kucilombo, kavakatukileko. Oloze likiko hakuzunduka, hinavakatu­ka.
Hakuvalweza kuli Yehova va­tungilenga Vilombo vyavo, kaha hakuvalweza kuli Yehova vakatu­kilenga. Valaminengomu avalwezele Yehova, hakuvalweza Yehova muli Mose.
Yehova ahanjikile kuli Mose ngwenyi,
Lifulile jineta japalata jivali. Ujifula jakutatula, kaha jipwenga jove jakusanyikisa lizavu, jakukatwisa Vi­lombo.
Omu navakajimba, vaka-lizavu vo­sena vakawungile kuli ove kucikolo cambalaka yakuliwanyina.
Kaci nge navakemba yimwe kaha, kaha vaka-kulitulaho, vamyata ja­makombakaji avaIsalele vawungile kuli ove.
Omu namukemba cakutungumuna, vaka-vilombo vili kumutamba wamusamuko vakakatuke.
Kahomu namukemba cakuvatungumuna kamucivali, vaka-vilombo vili kuluhaci lwasulo vakakatuke. Vakembe cakuvatungumuna ma­ngana vakakatuke.
Oloze hakukungulula liwuka, mukemba, oloze kanda mukemba cakutungumunako.
Vapilixitu Vana VaAlone vakembe jineta, kaha jipwenga kuli enu hicilika cahaya myaka yosena mukuse­munwina cenu cosena.
Omu namukaya nakwasa jita navaka-kole vali nakumiyanjisa mu­lifuci lyenu, numba mukembe jineta cakutungumuna, ngoco navakamyanuka kuli Yehova Kalunga kenu, kaha mwakamilwila kuli vaka-kole jenu.
Nahalikumbi lyakuwahilila cenu nawa, nahaviwanyino vyenu vyaku­tongola nawa, nahakumweka catukweji twenu, mukemba jineta hamawanenu akulumba, nahavimuna vakuvatula vamawanenu akulweza keke. Kaha najikapwa jakwanukilaho kuli enu kumeso aKalunga kenu. Ami yami Yehova Kalunga kenu.
Jino casolokele hamwaka wa­mucivali, hakakweji wamucivali, ha­likumbi lyakakweji lyakusokesa mu­makumi avali, livwi lyazundukile helu lyatavanaku yaunjiho.
Ngoco vana vaIsalele vatambu­kile mwayile misango yavo, vafumine mupambo yaXinai. Kaha livwi lya­twamine mupambo Palane.
Valivangile kukatuka nge mwaya luximbi lwaYehova, luze ahanyine muli Mose.
Hakulivanga lipandelo lyacilombo cavaYuta lyakatukile, nge ku­mayongomenavo. Mwata waliyongomena lyenyi apwile ikiye Naxone mwanaAminatave.
Mwata waliyongomena lyamuyaci wavana vaIsakale apwile ikiye Netanele mwanaZuwale.
Mwata waliyongomena Namu­yaci wavana vaZevulune apwile ikiye Elyave mwanaHelone.
Jino vazulile tavanaku, kaha vana vaNgelexone navana vaMelali vakatukile, vakivo vapwile vakakumbata tavanaku.
Kaha lipandelo lyacilombo cavaLuvene lyakatukile nge kumayongo­menavo. Mwata waliyongomena lyenyi apwile ikiye Elizule mwana­Xeteule.
Mwata waliyongomena Namu­yaci wavana vaXimeyone apwile ikiye Xelumyele mwanaZulixatai.
Mwata waliyongomena lyamuyaci wavana vaNgate apwile ikiye Elyasafwe mwanaNduwele.
Jino vaKohate vakatukile, nakumbata vize vyakuzuvo yajila. Vakwavo vajikile tavanaku cakutalilila kwiza cavo.
Kaha lipandelo lyacilombo ca­vana vaEfwalime lyakatukile nge kumayongomenavo. Mwata waliyongomena lyenyi apwile ikiye Elixama mwanaAmihute.
Mwata waliyongomena lyamuyaci wavana vaManase apwile ikiye Ngamalyele mwanaPetazule.
Mwata waliyongomena lyamuyaci wavana vaMbenjamine apwile ikiye Avitane mwanaNgiteyonyi.
Kaha lipandelo lyacilombo ca­vana vaNdane lyakatukile nge ku­mayongomenavo, cikiko cakusulilika kuvilombo vyosena. Mwata waliyongomena lyenyi apwile ikiye Ahye­zele mwanaAmixatai.
Mwata waliyongomena Namu­yaci wavana vaAxele apwile ikiye Pangiyele mwanaOkolane.
Mwata waliyongomena Namu­yaci wavana vaNafwatale apwile ikiye Ahila mwanaEnane.
Ngoco mucapwilenga kutambuka cavana vaIsalele, nge kumayongo­menavo. Kaha Vakatukile.
Jino Mose ambile kuli Hovave, mwanaLuwele kaMicane, isewenu lyaMose ngwenyi, Tuli nakutambuka nakuya kuze navuluka Yehova ngwe­nyi, Nangukamihanako. Tuyenunga nayetu, kaha natukuwahisa. Mwomwo Yehova navulukila ku­waha hali vaIsalele.
Oloze amwambile ngwenyi, Ka­ngwexi kuyako, oloze nangukatuka nguye kulifuci lyami nakuli vausoko wami.
Mose amwambile ngwenyi, Ka­nda utusezako mwane, mwomwo Unatacikizomu natukatungila Vilo­mbo vyetu mupambo, kaha naupwanga nge meso kuli etu.
Kaha nacikapwa, kaci nge nauya nayetu, nacikapwa, oco kuwaha kana mwakatuwahisa Yehova, cikiko vene natukakuwahisove.
Ngoco Vakatukile kupili yaYe­hova, kutambuka makumbi atatu. Kaha cikaxa caluxiko lwaYehova cavatwaminyinyineko kutambuka makumbi atatu nakuvatondela kwakunokela.
Livwi lyaYehova lyapwile helu lyavo hamusana, omu vakatukile kucilombo.
Kaha casolokele, omu cakatukile cikaxa, Mose ambile ngwenyi, Ove Yehova, aci katuke, vaka-kole jove vavamwange mwamwa, vakakukuhunga vacine kumeso ove.
Kahomu catulile, ambile ngwe­nyi, Ove Yehova, aci kinduluke kutununu twamakombakaji avaIsa­lele.
Jino vatu vapwile nge vakuyayavala, vahanjikile mwamupi mumatwitwi aYehova. Yehova hakucivwa akwacile utenu, kaha kaka­hya kaYehova kakwacile muli va­kivo, kavalile mbwe nakusembwa yacilombo.
Ngoco vatu vatetele kuli Mose, Mose alombele kuli Yehova, kaha kaze kakahya kaholele.
Valukile kuze ngwavo, KuTavela, mwomwo kakahya kaYehova kakwacile muli vakivo, xikaho.
Jino vatu veka vaze vamuli vakivo vevwile peha cikuma, navana vaIsalele nawa valilile ceka, Vambile ngwavo, Iyaze mwatuhana nyama tulyenga?
 Tunanuka vaixi vaze twapwilenga nakulya cawana kaha kuEjipitu, namatende, namalengela, najisapwola jeka najeka natulumingu.
Oloze oholili myono yetu yinomu lyehi cau, kakwexi cuma ceka ku­meso etuko xineyi mana kaha.
Jino mana yapwile nge jimbuto Jakolyande, kuyitala nge ndelyume.
Vatu vapwilenga nakuhitangana nakuyikungula nakuyiceka hamalo­lwa nakuyitwa mumayanda. Kaha vayitelekelenga mujindeho, vaungilenga vindanda. Kuyimakila yapwi­le nge jimbolo jakusunga namaji.
Omu wejile mume hacilombo nau­fuku, namana nawa yejilengaho.
Jino Mose evwile vatu vapwile nakulila mujitanga javo josena, mutu himutu kucikolo cambalaka yenyi. Kaha Yehova akwacile utenu ci­kuma, naMose nawa evwile kupihya.
Mose ambile kuli Yehova ngwe­nyi, Ikaze unangulingila ngoco mwa­mupi ami ndungo yove? Ngunahonena ika kuwana likoji kumeso ove, numba ungutwike citeli cavatu vo­senava?
Ami ngunemita lijimo lyavatu vosenava numba? Ami ngunavaseme tahi? numba ungwambe ngwo­ve, Vavelekenga hatulo yove nge omu navaveleka kemba wakwamwa kuli ise wakumulela, uvatwale kuli­fuci lize ngwalixingilile kuli vakaku­luka javo.
Nanguwanyina nyama kulihi ma­ngana nguhane kuli vatu vosenava? Mwomwo vali nakulila kumeso ami ngwavo, Tuhane nyama tulyenga.
Ami uka wami kangwahasa ku­mbata vatu vosenavako, mwomwo ngolo jami kajatamoko.
Nge Ove naungulinga ngana, kaci nge ngunawane likoji kumeso ove aci ngujihe cakungujiha, kanda ngukamona ceka lupi elu nguli nakumonako.
Yehova ahanjikile kuli Mose ngwenyi, Kungulula malunga ma­kumi atanu naavali vakulwane java­Isalele kuli Ami, vaze unatacikiza ngwove, vanapu vakulwane javatu, vamyata javo, vanehe kumbalaka yakuliwanyina, mangana vemaneko nayove.
Nangufuma mwilu nakuhanjika nayove kuze. Nangutambula kuli Xipilitu ali hali ove nakumuhaka hali vakivo. Ngoco vakivo navambata citeli cavatu ava hamwe na­yove, kucina naucimbata uka wove kaha.
Kaha uvambulila vatu ngwove, Lijilikenu mutalilile likumbi lyahamene, kaha namulya nyama. Mwo­mwo munalili lyehi mumatwitwi aYehova ngwenu, Iyaze mwatuhana nyama tulyenga? ngwenu, Mwomwo cawahile kuli etu kuEjipitu. Xikaho Yehova mwamihana nyama, kaha namulya.
Kamwexi kulya likumbi limwe kahako, cipwe makumbi avali, cipwe makumbi atanu, cipwe makumbi li­kumi, cipwe makumbi makumi avali,
Oloze kakweji wosena lukombo, palanga nomu nayikalovoka ceka mumazulu enu, nomu namukayivwila unyengwe. Mwomwo munakane lyehi Yehova, Ou ali mukaci kenu, munalili kumeso enyi ngwenu, Twafuminyine ika kuEjipitu?
Mose amwambile ngwenyi, Vatu ava mukaci kavo nguli vanapu vi­hita vyakutambuka hamavu vitanu nacimwe. KahOve unambe ngwove, Nanguvahana nyama mangana va­lyenga kakweji wosena lukombo.
Kumana, vimuna vavandende na­vangombe navakavajihilavo nakuvazukisa tahi? Nyi navakavakungulwila vaixi vamukalungalwiji vosena Hamwe nakuvazukisa?
Yehova ambile kuli Mose ngwe­nyi, Livoko lyaYehova linahihi nu­mba? Oholili naumona numba nge mwaya lizu lyami namusoloka kuli ove nyi ciku.
Ngoco Mose alovokele, ava­mbulilile vatu mazu aYehova. Kuli vakulwane javatu akungulwile ma­lunga makumi atanu naavali, ave­mikile kumbalaka jingulwixi.
Yehova afumine mwilu mulivwi, ahanjikile nenyi, atambwile kuli Xipi­litu apwile hali ikiye, amuhanyine hali vaze vakulwane makumi atanu naavali. Kaha Xipilitu hakutwama hali vakivo, vahanjikile upolofweto, Oloze kavacilingile cekako.
Oloze kucilombo kwasalile ma­lunga vavali, umwe lijina lyenyi apwile ikiye Eletate, mukwavo lijina lyenyi apwile ikiye Metate. Xipilitu atwamine hali vakivo. Vakivo va­pwile kuli vaze vasonekele, Oloze kavalovokele nakuya kumbalakako. Kaha vahanjikile upolofweto kucilombo.
Ngoco kwalahile mwanalunga, alwezele Mose ngwenyi, Eletate naMetate vali nakuhanjika upolofweto kucilombo.
 Yoxuwa mwanaNune, kambaji kaMose, minavo muvapwililile vatu jenyi asakwile, ahanjikile ngwenyi, Ove mwata wami Mose, vakande.
Mose amwambile ngwenyi, Ove unevu lisungu hali ami tahi? Kaci vatu jaYehova vosena vanapu vapolofweto, mangana Yehova avahake Xipilitu yenyi!
Ngoco Mose engilile mucilombo, ikiye navakulwane javalsalele.
 Kaha kuli Yehova kwafumine peho, yanehele vangwali vakufuma kumutamba wakalungalwiji, yavanehelele helu lyacilombo, kumutambou nge kumusango walikumbi limwe, nakumutamba ukwavo nawa nge kumusango walikumbi limwe, kucilombo jingulwixi, kafwe jikuvite jivali helu lyamavu.
Vatu vakatukile musana uze wo­sena naufuku uze wosena nahakuca nawa musana wosena, nakukungula vaze vangwali. Ou akungwile vava­ndende akungwile jimele likumi. Kaha valyalililevo kucilombo kwo­sena jingulwixi.
 Hakulinga nyama yicili kumazo avo, ximbu vapwile kanda vayitafunye, Yehova avakwacilile vatu utenu, kaha Yehova avetele vatu namusongo wacihita waunene ci­kuma.
Ngoco valukile kuze lijina ngwa­vo, KuKivilote-hatava, mwomwo kuze vafunjile vatu vaze vevwile peha, xikaho.
Hakufuma kuKivilote-hatava, va­tu vatambukile nakuheta kuHazelote, kaha vatwamine kuHazelote.
Jino Milyame naAlone vafulililile Mose hali pwevo kaKuxe uze ambacile, mwomwo ambacile pwevo kaKuxe.
Vambile ngwavo, Yehova naha­njika kuli Mose kaha numba? na­hanjika nakuli etu nawa nyi? Kaha Yehova evwileko.
Jino ou lunga Mose apwile wakulinyisa cikuma kuhambakana vatu vakwilu lyamavu vosena.
Kaha kukasumuka, Yehova aha­njikile kuli Mose nakuli Alone na­kuli Milyame ngwenyi, Lovokenu enu muvatatu mwizenga kumbalaka yakuliwanyina. Ngoco vaze vatatu valovokele.
Yehova afumine mwilu mupanda yalivwi, emanyine kucikolo camba­laka, asanyikile Alone naMilyame, kaha vosena vavali vapandamineko.
Avambile ngwenyi, Ivwenu jino mazu ami. Kaci nge muli enu muli kapolofweto, Ami Yehova nangulijimbula kuli ikiye hakumumwenesa cuma, nanguhanjika kuli ikiye ha­kumulotesa.
Ngamba yami Mose kexi ngocoko. Ikiye axixika muzuvo yami mwosena.
Nanguhanjika nenyi kanwa na­kanwa, mwakulumbunuka, kexi navihande vyakujiminyinako, kaha mwamonomu afwana Yehova. Kaha ikaze mwazenekelanga kwivwa wo­ma wakufulilila ngamba yami Mose?
Ngoco Yehova avakwacilile utenu, afumineko.
Livwi lyafumine helu lyambalaka, kaha kumana, Milyame hyali na­mbumba, ikiye utoma to nge vula yacixika. Alone atalile Milyame, kaha kumana, ikiye muka-mbumba.
Alone ambile kuli Mose ngwenyi, Ove mwata wami, kanda utuhana mulongako omwo tunalingi mwaku­hulama, mwomwo tunavulumuna.
Ngunasakwila mwane, kanda apwa nge mufuko, nge uze caliwa lyehi cimbwa canyama yenyi hakusemuka mujimo lyanaye.
Ngoco Mose atetele kuli Yehova ngwenyi, Ove Kalunga, aci muhindule mwane.
Yehova ambile kuli Mose ngwe­nyi, Kaci ise amufwijilanga kaha kumeso enyi, kaci natwame maku­mbi atanu naavali nasonyi nyi? Vamusoke makumbi atanu naavali kusali yacilombo, kaha hakukumi­nyina, numba vamunehemo ceka.
Ngoco vasokele Milyame maku­mbi atanu naavali kusali yacilombo. Kaha vatu kavakatukileko, kuvanga valingile hivanamunehemo ceka Mi­lyame.
Hakukumisa vyumevi, vatu Va­katukile kuHazelote, vatungile cilo­mbo cavo mupambo Palane.
Jino Yehova ahanjikile kuli Mose ngwenyi,
Tuma vatu, mangana vakasondwese lifuci lyaKanane, eli nanguhana kuli vana vaIsalele. Tumenu kumuyaci wavakakuluka javo mutu, kumuyaci wavakakuluka javo mutu, mutu himutu muka-kulitulaho muli vakwavo.
Mose avatumine vakatuke mupa­mbo Palane, nge omu vamulwezele kuli Yehova. Vosena vapwile ma­lunga vamyata javana vaIsalele.
Awa akiko apwile majinavo. Ou wakumuyaci waLuvene apwile ikiye Xamuwa mwanaZakule.
Ou wakumuyaci waXimeyone apwile ikiye Xafwate mwanaHoli.
Ou wakumuyaci WaYuta apwile ikiye Kaleve mwanaYefune.
Ou wakumuyaci waIsakale apwile ikiye Ingale mwanaYosefwe.
Ou wakumuyaci waEfwalime apwile ikiye Hoxeya mwanaNune.
Ou wakumuyaci waMbenjamine apwile ikiye Palaci mwanaLafu.
Ou wakumuyaci waZevulune apwile ikiye Ngaciyele mwanaSoci.
Ou wakumuyaci waYosefwe, ku­muyaci waManase, apwile ikiye Ngaci mwanaSuxi.
Ou wakumuyaci waNdane apwile ikiye Amyele mwanaNgemali.
Ou wakumuyaci waAxele apwile ikiye Setule mwanaMikayele.
Ou wakumuyaci waNafwatale apwile ikiye Navi mwanaVofwoxi.
Ou wakumuyaci waNgate apwile ikiye Nguwele mwanaMaki.
Awa akiko majina amalunga vaze atumine Mose mangana vakasondwese lifuci. Kaha Hoxeya mwana­Nune Mose amulukile ngwenyi, Yo­xuwa.
Mose avatumine kusondwesa lifuci lyaKanane, avambile ngwenyi, Kandukilenu oku kuSulo, mukanduke kujipili.
Kaha talenu lifuci mulyapwa ngacilihi, navatu vatwamamo, nu­mba nge vali nangolo nyi vahehela, numba nge vanapu vavandende nyi vavavulu,
nomu lyapwa lifuci lize vana­twame, numba nge lyapwa lyamwaza nyi lyalipi, namembo aze vanatwame akiko aka, numba nge vatwama kuvilombo nyi kwangolo,
nomu lyapwa lifuci, numba nge lili nawilo nyi wilo pimbi, numba nge lili namitondo nyi pimbi. Likolezezenu, mukanehe kumihako ya­mulifuci. Makumbi aze apwile makumbi akuputuka kwihya mihako yavinyo.
Ngoco vakandukile, vasondwesele lifuci kufumisa mupambo Jine mbwe nakuLehove, kwakwingilila kuHamate.
Vakandukile kusulo, Vahetele ku­Hevelone. Kuze kwapwile Ahimane naXexai naTalamai, vakivo vana vaAnake. (Jino Hevelone valitungile hakavanga, mwahicile myaka yitanu nayivali numba vatunge Zowane kuEjipitu.)
Kaha vaze vandoji Vahetele ku­cinema caExekole, vatetele mutango wapwile namususu wamihako yavi­nyo kuze, vaukulikile kuli vatu vavali kuluhango. Vanehele kujiloma nawa nakujikuyu.
Kuze vavulukile ngwavo, Ku­cinema caExekole, hamususu uze vateteleko vana vaIsalele.
Hakukumisa makumbi makumi awana, vakindulukile kukusondwesa lifuci,
vayile Vahetele kuli Mose nakuli Alone nakulizavu lyavana vaIsalele lyosena, mupambo Palane, kuKa­texe. Kaha Vanehele ceka mazu kuli vakivo nakulizavu lyosena, vavalwe­zele mihako yalifuci lize.
Vamulwezele ngwavo, Twahetele mulifuci watutuminyine. Camwene­mwene, linambwambumuka mavele nawuci, kaheyi yikiko mihako yiliko.
Oloze vatu vatwama mulifuci kana vali nangolo, kaha membo vanawajingulwisa najikembwe, akiko amanene cikuma. Twamwene nawa vana vaAnake kuze.
Kaha nawa, vaAmaleke vatwama mulifuci lyasulo, vaHete navaYevuse navaAmole vatwama kujipili, kaha vaKanane vatwama kukalungalwiji nakucikulo caYotau.
Jino Kaleve aholesele vatu ku­meso aMose, avambile ngwenyi, Tukandukenu waxi tukalihete, mwo­mwo kulihasa natukalihasa vene.
Oloze malunga vaze vakandukile nenyi vambile ngwavo, Katwexi ku­hasa kukanduka kuli vatu avako, mwomwo vali nangolo jakutuhambakanetu, xikaho.
Ngoco vafulililile lifuci lize vasondwesele kuli vana vaIsalele ngwavo, Lifuci kana tunahici lyehi nakusondwesa, likiko lifuci lyakulya vaze vatwamako, kaha vatu vosena vaze twamweneko vakivo malunga vaku­taluka cikuma.
Twamwene nawa vaNefwile ku­ze, vakivo vana vaAnake vakuse­muka kuli vaNefwile. Kaha twalimwene nge tuvambimba kaha, ngo­co nawa muvatumwene navakivo nawa.
Jino vaka-lizavu vosena vatetele namazu akukanguka, ka­ha vatu valilile ufuku uze.
Vana vaIsalele vosena vatatwokesele vaMose naAlone. Vaka-lizavu vosena vavambile ngwavo, Kaci twafwilile mulifuci lyaEjipitu! Mo­komoko, kaci twafwilile mupambo muno!
Yehova ali nakutunehela ika mu­lifuci lino, mangana tukalindumukelindumuke kujipoko jamikwale? Mapwevo jetu navana vetu navaka­pwa tupinji. Cinawahe kuli etu kukinduluka kuEjipitu, nyi?
Ngoco valyambile ngwavo, Tutongolenu kapitau, tukindulukenu kuEjipitu.
Kaha Mose naAlone Valimbilile cameso avo hamavu kumeso aliwuka lyalizavu lyavana vaIsalele lyosena.
Kaha Yoxuwa mwanaNune naKaleve mwanaYefune, vaze vapwile vakusokesa vaze vasondwesele lifuci, vapulile mahinavo,
vahanjikile kulizavu lyavana va­Isalele lyosena ngwavo, Lifuci olyo twahitanga nakusondwesa, likiko li­fuci lyamwaza cikumakuma.
Kaci nge Yehova nevu cipepa kuli etu, kaha mwakatuhetesa mulifuci kana nakutuhanalyo, likiko lifuci lyakumbwambumuka mavele na­wuci.
Oloze kanda mulikanga kuli Ye­hovako, cipwe kwivwa woma wavatu vaka-lifuci eli. Mwomwo vanapu kulya cetu. Mukingo wavo unavafumu helu, kaha Yehova ali nayetu. Kanda muvevwa womako.
Oloze lizavu lyosena lyambile kuvasa malolwa. Kaha upahu wa­Yehova wasolokele mumbalaka ya­kuliwanyina kuli vana vaIsalele vo­sena.
Yehova ambile kuli Mose ngwenyi, Vatu ava navangusaulanga pa­langa nakumwaka uka? Palanga nakumwaka uka navakananga kungufwelela havinjikizo vyosenovyo ngunalingi lyehi muli vakivo?
Nanguvaveta namusongo waci­hita nakuvacimbuka, nakukulingisove kupwa umuyaci wangolo wau­nene wakuvahambakana vakivo.
Mose ambile kuli Yehova ngwe­nyi, Kaha vaEjipitu navakacivwa. Mwomwo wavalowele vatu ava na­ngolo jove muli vakivo.
Kaha navakacambulula kuli ava vatwama mulifuci lino. Vakivo va­nevu lyehi omu uli Ove Yehova mukaci kavatu ava, mwomwo veji kukumonangOve Yehova meso na­meso, livwi lyove linemana helu lyavo, kaha weji kuvatwaminyinangako mupanda yalivwi hamusana namupanda yakakahya haufuku.
Jino, kaci nge naujiha vatu ava nge mutu umwe, kaha vaka-mafuci vaze vanevu lyehi puho yove navakahanjika ngwavo,
Mwomwo Yehova ahonene kuhetesa vatu ava mulifuci olyo alixi­ngilile kuli vakivo, xikaho navajihila mupambo.
Acitave jino ngolo jaYove Mwata jitohwe, nge omu unahanjika lyehi ngwove,
 Yehova eji kuxipwokelanga ku­tenuka, ali nalikoji lyalivulu, eji kukonekelanga kuhenga nomwo va­nazomboka jiximbi, kaha kexi ku­sambisou atela kumupayisako, eji kuzangamisanga vana hakuhenga ca­masevo nakucisemunwino camuci­tatu nacize camuciwana.
Aci konekele kuhenga cavatu ava, nge kutesa nakuvula calikoji lyove, nomwo unavakonekelanga lye­hi vatu ava kufumisa kuEjipitu pa­langa noholili.
Yehova amwambile ngwenyi, Ngunavakonekela nge omu mwaya lizu lyove.
Oloze Camwenemwene, nakuyoya cami tu, nomwo nakukasula kumavu kwosena naupahu waYehova,
mwomwo vatu ava vamona lyehi upahu wami navinjikizo vyami ngwalingile kuEjipitu namupambo, oloze vanangweseka lyehi kusokesa muli­kumi, vanakane kwivwilila mulizu lyami,
xikaho kavexi kukamona lifuci lize ngwalixingilile kuli vakaka javoko, kaha vaze vanangusaula vo­sena kavexi kukalimonako.
Xina ngamba yami Kaleve kaha, mwomwo apwile naxipilitu yeka, nomwo nangukave namucima wo­sena, xikaho nangukamuhetesa mu­lifuci lize ayile, kaha navaka-tanga yenyi navakaliheta.
VaAmaleke navaKanane vatwa­ma kucinema. Hamene alumukenu muyenga mupambo mujila yakuya kukalungalwiji Ucila.
Yehova ahanjikile kuli Mose nakuli Alone ngwenyi,
Lizavu eli lyalipi lyeji kungutatwokesanga nanguliyanjilanga pala­nga nakumwaka uka? Ngunevu lyehi kutatwoka cavana vaIsalele veji kungutatwokesanga.
Vambulile ngwove, Yehova na­mbe ngwenyi, Nakuyoya cami tu, Camwenemwene omwo munahanjika mumatwitwi ami, mukiko munangumilingila.
Mupambo muno namukalindumuka-lindumuka mijimba yenu ya­kufwa, vakwenu vosenovo valavile, nge kutesa nayenu muvosena vala­vile, kufumisa kuli ava vamyaka makumi avali nakusambula, enu munangutatwokesa.
Camwenemwene enu kamwexi kukaheta mulifuci kana ngwalixingilileko ngwami, Nangukamitwamisamo, xina Kaleve kaha mwana­Yefune, naYoxuwa mwanaNune.
Oloze vana venu vavandende, ava mwavulukanga ngwenu, Navakapwa tupinji, nangukavahetesamo, kaha navakatacikiza lifuci eli munakane.
 Oloze enu, mijimba yenu ya­kufwa nayikalindumuka-lindumuka mupambo.
Vana venu navakapwa vakakukimbwojoka mupambo myaka makumi awana nakumbata maujilenu, palanga nomu nayikalinga mijimba yenu yakufwa yinanongo lyehi mupambo.
Nge hakulava makumbi aze mwasondwesanga lifuci, makumbi maku­mi awana, mwaka halikumbi mwaka halikumbi, ngoco namumbatanga vilinga vyenu vyakuhenga myaka makumi awana, kaha namukatacikiza kufutuka cami.
Ami Yehova ngunahanjika. Ca­mwenemwene mukiko vene munanguvalinga vaka-lizavu eli lyalipi vosena vananguwungilila. Mupa­mbo muno navakatokelamo, kaha mukiko vene navakafwilamo.
Jino malunga vaze atumine Mose nakusondwesa lifuci, vaze vakindu­lukile nakusowangiza vaka-lizavu vosena vamutatwokese hakufulilila lifuci,
malunga vaze vafulililile lifuci mwamupi vafwile namusongo ku­meso aYehova.
Oloze Yoxuwa mwanaNune na­Kaleve mwanaYefune vasalile vava­tonyi kuli malunga vaze vayile naku­sondwesa lifuci.
Jino Mose ambulwile mazu awa kuli vana vaIsalele vosena. Vatu valixonene cikuma.
Kaha Vamenekele cimenemene, vakandukile helu lyapili, valyambile ngwavo, Yetu vano, kaha natukandukokwo natuxiki Yehova, mwo­mwo tunavulumuna.
Mose avambile ngwenyi, Enu namuzombokela ika luximbi lwa­Yehova? mwomwo kacexi kufukilako.
Yehova kexi mukaci kenuko, xikaho kanda mukandukakoko, ku­cina navakamiveta kuli vaka-kole jenu.
Mwomwo vaAmaleke navaKa­nane vali kuze kulutwe lwenu, kaha namukalindumuka kujipoko jami­kwale. Mwomwo munaseze lyehi kukava Yehova, xikaho Yehova kexi kupwa nayenuko.
Oloze vazamukilile kukanduka helu lyapili. Oloze cikaxa caluxiko lwaYehova kacakatukile kucilomboko, cipwe Mose.
Kaha vaAmaleke navaKanane, vaze vatwaminenga kupili yize, vaxikumukile vavavetele nakuvatwa palanga nakuHoloma.
Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Omu namukalinga himunengila lyehi mulifuci lize na­mukatwama, lize nguli nakumihana,
omu namukahana wana wakwoca hakakahya wakuhana kuli Yehova, wana wakulumba, cipwe cimuna wakuvatula wakulinga mwakuxika, cipwe wakulyanukila, cipwe kuviwanyino vyenu vyakutongola, waku­linga livumba lyalupengopengo kuli Yehova, wakuutanga wavangombe, cipwe wakuutanga wavimuna vava­ndende,
uze mwakahana wana wenyi aka­hane wana wakulya kuli Yehova, cimbwa cimwe cakusokesa muvi­mbwa vyalifwa limwe likumi cawu­nga wakusalulula, vanahingunwina lyehi cimbwa cimwe cakusokesa muvimbwa vyahine viwana camaji,
navinyo nawa kupwa wana waku­hingununa, cimbwa cimwe cakuso­kesa muvimbwa vyahine viwana. Ukavilinga hawana wakulumba, ci­pwe hacimuna wakuvatula, hamwanamukoko hamwanamukoko.
Mokomoko hacizamba camukoko Ukalinga wana wakulya wavimbwa vivali vyakusokesa muvimbwa vya­lifwa likumi vyawunga wakusalulula vanahingunwina cimbwa cimwe ca­kusokesa muvimbwa vyahine vitatu camaji.
Kaha ukahana wana wakuhingu­nuna wacimbwa cimwe cakusokesa muvimbwa vyahine vitatu cavinyo, kupwa livumba lyalupengopengo kuli Yehova.
Kahove hakulinga ngombe waci­kuji kupwa wana wakulumba, cipwe cimuna wakuvatula wakulinga mwa­kuxika, cipwe kupwa mawana aku­lweza keke akuhana kuli Yehova,
kaha hamwe nangombe wacikuji uze akahane wana wenyi wakulya wavimbwa vitatu vyakusokesa muvimba vyalifwa likumi vyawunga wakusalulula vanahingunwina lyehi cimbwa cahine camaji.
Kaha ukahana wana wakuhingu­nuna wacimbwa cahine cavinyo, kupwa wana wakwoca hakakahya, walivumba lyalupengopengo kuli Ye­hova.
Mukiko vene munavakalinga hangombe wacikuji hangombe wa­cikuji, cipwe hacizamba camukoko hacizamba camukoko, cipwe hamwanamukoko wacizamba hamwanamukoko wacizamba, cipwe hamwanapembe hamwanapembe.
Nge kutesa nakuvula cavava namukalinga, ngoco munamukalinga haumwe naumwe kukuvula cavo.
Vosena vanasemuwila mulifuci vakalinge vyumevi ngoco, hakuhana wana wakwoca hakakahya walivu­mba lyalupengopengo kuli Yehova.
Kaha kaci nge ngeji mwakazuzu­mana kuli enu, mokomoko wose mwakapwa muli enu mukusemu­nwina cenu cosena, kaci nge mwa­kahana wana wakwoca hakakahya walivumba lyalupengopengo kuli Ye­hova, nganomu mweji kulingangenu, mukiko mumwakalinga ikiye.
Mwomwo kuliwuka kukapwenga cilika cimwe, nakuli enu nakuli ngeji wakuzuzumana kuli enu, cilika ca­haya myaka yosena mukusemunwina cenu cosena. Nganomu mwapwenu, mukiko mumwapwa nayou nawa nazuzumana kumeso aYehova.
Kupwenga jiximbi jojimwe na­mazu akuyula wowamwe hali enu nahali ngeji nazuzumana kuli enu.
Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Enu hakwingila mulifuci lize nguli nakumitwala,
kaha cikapwe, omu namukalya kulya cakulifuci, mukahana wana wakuzundula kuli Yehova.
Kuwunga wenu wakulivanga kucika mukahanako mbolo yimwe, kupwa wana wakuzundula nge wana wakuzundula wakucizungwilo, ngoco munamukauzundwila.
Kuwunga wenu wakulivanga kucika mukahanako Yehova wana wakuzundula mukusemunwina cenu cosena.
Omu namukatamuka, nakuze­neka kulinga mwaya jiximbi joseneji nahanjika Yehova kuli Mose,
mwosenomu namilweze Yehova muli Mose, kufumisa kulikumbi lize vamihanyine luximbi kuli Yehova nakutwala mukusemunwina cenu co­sena,
kaha cikapwe, kaci nge vanacilingi hakutamuka, cakuhona lizavu kucijiva, kaha lizavu lyosena likahane ngombe wacikuji walivuvu umwe kupwa wana wakulumba, ku­pwa livumba lyalupengopengo kuli Yehova, nawana wawo wakulya na­wana wawo wakuhingununa, nge omu mwaya mazu akuyula, napembe wacizamba umwe kupwa wana wa­haxili.
Kapilixitu akalinge cakufwika xili halizavu lyavana vaIsalele lyosena, kaha navavakonekela, mwomwo wa­pwanga mutamu, kaha vakivo vananehe lyehi wana wavo, wana wa­kwoca hakakahya wakuhana kuli Yehova, nawana wavo wahaxili nawa, kumeso aYehova, hamutamu wavo.
Ngoco lizavu lyavana vaIsalele lyosena navavakonekela, nangeji wa­kuzuzumana muli vakivo nawa, mwomwo kuli vatu vosena capwanga kutamuka, xikaho.
Kaha kaci nge mutu umwe mwa­vulumuna hakutamuka, akahane pe­mbe wacipwevo wamwaka umwe kupwa wana wahaxili.
Kapilixitu akalinge cakufwika xili hali mutu uze mwatamuka, omu mwavulumuna hakutamuka kumeso aYehova, kumulingila cakufwika xili, kaha navamukonekela.
Mupwanga naluximbi lwolumwe hali uze mwalinga mwakutamuka, nahali uze nasemuwila mulifuci muli vana vaIsalele, nahali ngeji nazuzu­mana muli vakivo.
Oloze mutu uze mwakalinga tuhu nakulipambula, cipwe nasemuwila mulifuci, cipwe napu wakuzuzuma­namo, ali nakusaula Yehova, kaha mutu uze navakamuteta muli vatu vakwavo.
Mwomwo nalumbilisa mazu aYe­hova, nazomboka luximbi lwenyi, xikaho mutu uze navakamutetamo cakumutetamo. Kuhenga cenyi na­ukatwamanga hali ikiye.
Jino omu vapwile vana vaIsa­lele mupambo, vawanyine lunga umwe apwile nakuhokola jitete ha­likumbi lyasambata.
Vaze vamuwanyine hakuhokola jitete vamutwalile kuli vaMose naAlone nakulizavu lyosena.
Kaha vamusekelele mwakumulamina, mwomwo haze kanda vavalumbunwine lyehi mwakumulingila, xikaho.
Yehova ambile kuli Mose ngwe­nyi, Mutu kana afwe cakufwa. Vakalizavu vosena vamwaxile malolwa kusali yacilombo.
Ngoco vaka-lizavu vosena Va­mulowele kusali yacilombo, vamwa­xile malolwa, kaha afwile, nge omu valwezele Mose kuli Yehova.
Yehova ambile kuli Mose ngwe­nyi,
Hanjika kuli vana vaIsalele uva­lweze valitungile jizombo kujisongo jamahinavo mukusemunwina cavo cosena. Kaha vahake wanda umwe uxikima kuzombo yakusongo kuzombo yakusongo.
Jipwenga jizombo kuli enu, ma­ngana mutalengaho, mwanukenga jiximbi jaYehova josena, mujilinge­nga, mangana kucina namukakava mwaya micima yenu nameso enu, mukiko mumwapwilenga nakulinga ujila.
Mangana mwanukenga, mulinge­nga mwaya jiximbi jami josena, mu­pwenga mwajilila Kalunga kenu.
Ami yami Yehova Kalunga kenu, ngwamilowele mulifuci lyaEjipitu mangana ngupwenga nguKalunga kenu. Ami yami Yehova Kalunga kenu.
Jino Kola, mwanaIzahale, mwanaKohate mwanaLevi, naNdatane naAvilame vana vaElyave, naOne, mwanaPelete, ava vana vuLuvene, vayile navatu vakwavo,
Vakatukile kumeso aMose, navana vaIsalele vamwe nawa, vaka-kulitu­laho jalizavu makulukaji avali na­makumi atanu, vakivo vaze vasa­nyikile kwiza kuliwuka lyavakulwane, malunga vapuho.
Vavawungililile vaMose naAlone, vavambile ngwavo, Muli nakulihaka vyavivulu, mwomwo vaka-lizavu vo­sena vajila, mutu himutu, kaha Yehova ali mukaci kavo. Xikaho muli nakulizundwila ika helu lyaliwuka lyaYehova?
Jino Mose hakucivwa, alimbilile cameso-hamavu.
Ahanjikile kuli Kola nakulizavu lyenyi lyosena ngwenyi, Hacimene numba Yehova alweze ava vanapu venyi nou apwa wajila, kaha mwamupandamisa kuli Ivene. Ou vene mwasakula mwamupandamisa kuli Ivene.
Lingenu ngana, mbatenu viloso vyakulumbila vize vyalivumba lya­mwaza, enu vaKola nalizavu lyenyi lyosena,
hakenuho kakahya, muhakeho vize vyakulumba vyalivumba lya­mwaza kumeso aYehova hamene. Kaha nacipwa, ou mutu kana navasakula kuli Yehova, ikiye mwapwa wajila. Muli nakulihaka vyavivulu, enu vana vaLevi.
Mose ambile kuli Kola ngwenyi, Enu vana vaLevi, ivwililenu jino.
Munacimono ngwenu, cuma caci­ndende tahi? omwo namihandununa Kalunga kavaIsalele kulizavu lyava­Isalele mangana amipandamise kuli Ivene, mangana muzatenga milimo yakutavanaku yaYehova mwimanenga kumeso alizavu muvazacilenga,
nomwo nakupandamisa nava­ndumbwove vosena vana vaLevi hamwe? Kaha kumana, namusaka naupilixitu nawa?
Xikaho ove nalizavu lyove lyo­sena munamuwungilila Yehova, kaha Alone ikiyeya numba mumutatwokese?
Mose atumine vatu nakusanyika Ndatane naAvilame, vana vaElyave. Oloze vambile ngwavo, Katute ku­yako.
Omu unatulovola mulifuci lyaku­mbwambumuka mavele nawuci ma­ngana utujihixile muno mupambo cinapu cuma cacindende tahi, nu­mba ulilingise kupwa umuka-kulitulaho nawa hali etu?
Kaha nawa, kawatuhetesele mu­lifuci lyakumbwambumuka mavele nawuciko, cipwe kutuhana uswana wamawande namivinyoko. Nautuva meso amalungava tahi? Katute ku­yako.
Jino Mose akwacile ndombo cikuma, ambile kuli Yehova ngwe­nyi, Kanda utala wana wavoko. Kangwavatambwile cipwe cimbulu umweko, cipwe kupihisa minavo umwe.
Kaha Mose ambile kuli Kola ngwenyi, Ove nalizavu lyove lyosena mwimana kumeso aYehova hamene, nayove navakivo naAlone nawa.
Mbatenu mutu himutu ciloso cenyi, hakenuho vize vyakulumba vyalivumba lyamwaza, munehe mutu himutu ciloso cenyi kumeso aYe­hova, viloso makulukaji avali na­makumi atanu, nayove nawa na­Alone, mutu himutu naciloso cenyi.
Ngoco vambacile mutu himutu ciloso cenyi, vahakileho kakahya, vahakileho vize vyakulumba vyali­vumba lyamwaza, Vemanyine kuci­kolo cambalaka yakuliwanyina, na­Mose nawa naAlone.
Kaha Kola avawungixililile li­zavu lyosena kucikolo cambalaka yakuliwanyina. Kaha upahu waYe­hova wasolokele kulizavu lyosena.
Yehova ahanjikile kuli Mose nakuli Alone ngwenyi,
Lihandununenu mulizavu eli, ma­ngana nguvanongese hakukemwina caliso.
Vakivo Valimbilile cameso-ha­mavu, vamwambile ngwavo, Ove Kalunga, Ove Kalunga kajixipilitu javatu vosena, mutu umwe avulumune, kaha usangumukile lizavu lyosena?
Yehova ahanjikile kuli Mose ngwenyi,
Hanjika kulizavu ngwove, Ehukenu okwo vatwama vaKola na­Ndatane naAvilame jingulwixi.
Mose akatukile, ayile kuli vaNdatane naAvilame, kaha vakulwa­ne javalsalele vamukavile.
Ahanjikile kulizavu ngwenyi, Acehukenu kujimbalaka jamalunga vakuhukava, kanda mukwata ku­cuma cavo cipwe cimweko, kucina namunonga hami onga yavo yaxili yosena.
Ngoco vehukile kuze vatwamine vaKola naNdatane naAvilame jingu­lwixi. Kaha Ndatane naAvilame valovokele, vemanyine kuvikolo vyajimbalaka javo, namapwevo javo nawa, navana vavo vamalunga na­vana vavo vavandende.
Mose ambile ngwenyi, Oho vene namutacikijilaho omu nangutumu Yehova ngulinge vilinga vyosenevi. Mwomwo kavyapwile vyamumucima wamiko.
Kaci nge malungava navafwa nge omu veji kufwanga vatu vosena, mokomoko kaci nge navamona muveji kumonanga vatu vosena, kaha Yehova kangutumineko.
Oloze kaci nge Yehova mwatanga cuma cacihya, kaci nge mavu nawasokolola kanwa kawo nakuvamina navavo vosena hamwe, kaci nge navaya vavatonyi mumavu muXeyole, kaha namutacikiza ngwenu, malungava vanasaula Yehova.
Kaha casolokele, ikiye hakukumisa kuhanjika mazu osenawa, mavu apwile muxi yavo ahandunu­kile.
 Mavu asokolwele kanwa kawo nakuvamina, navaze vakujizuvo javo navatu vosena vapwile vaKola, na­vikumba vyavo vyosena.
Ngoco vakivo navavo vosena va­yile vavatonyi mumavu muXeyole. Mavu aliwanyine ceka helu lyavo, kaha vanongele muliwuka.
VaIsalele vosena vaze vavajingilikile vacinyine hakwivwa miteto yavo. Mwomwo valyambile ngwavo, Kucina mavu nawatumina nayetu nawa.
Kaha kuli Yehova kwalovokele kakahya, kalile malunga makulukaji avali namakumi atanu vaze vaha­nyine vize vyakulumba vyalivumba lyamwaza.
Jino Yehova ahanjikile kuli Mose ngwenyi,
Hanjika kuli Eleyaza mwanaka­pilixitu Alone, mangana anone viloso mukaci kakuwema kana, kaha sanda kakahya, mwomwo vinapu vyajila,
vize viloso vyavava vakulivulumuna myono yavo. Vakavitatule vakavisame vikapwe vyakufwika li­jiko lyakulumbila, mwomwo vavipandamisanga kumeso aYehova, xi­kaho vinapu vyajila. Kaha vipwenga cinjikizo kuli vana vaIsalele.
Ngoco kapilixitu Eleyaza anonele viloso vyaunengu vize, vize vapanda­mixile vaze vawemene. Kaha vavisamine vipwenga vyakufwika lijiko lyakulumbila,
vipwenga vyakwanukilangaho kuli vana vaIsalele, mangana kucina mutu weka, ou azeneka kupwa wa­kutanga yaAlone, mwakapandama nakulumba vize vyalivumba lya­mwaza kumeso aYehova, kucina mwakapwa nge Kola, nge lizavu lyenyi. Alingile nge omu amulwezele Yehova muli Mose.
Oloze omu kwacele, lizavu lya­vana vaIsalele vosena vavatatwokesele Mose naAlone ngwavo, Enu munajihi vatu jaYehova.
Ngoco casolokele, omu lyalingile lizavu hilinavawungilila lyehi Mose naAlone, vatalile kumbalaka yaku­liwanyina, kaha kumana, livwi lya­yifwikile, upahu waYehova wasolo­kele.
Mose naAlone vejile kulutwe lwambalaka yakuliwanyina.
Kaha Yehova ahanjikile kuli Mose ngwenyi,
Fumenu mulizavu eli, mangana nguvanongese hakukemwina caliso. Oloze valimbilile cameso-hamavu.
Mose ambile kuli Alone ngwenyi, Mbata ciloso cove, uhakemo kaka­hya kahalijiko lyakulumbila, uhakeho vize vyakulumba vyalivumba lyamwaza, uvitwale waxi kulizavu uvalingile cakufwika xili, mwomwo ndombo yinalovoka lyehi kuli Ye­hova, musongo wacihita unaputuka lyehi.
Alone alingile nge omu ahanjikile Mose, alahilile mukaci kaliwuka. Kaha kumana, musongo wacihita wapwile unaputuka lyehi muli vatu. Ahakileho vize vyakulumba vyali­vumba lyamwaza, avalingilile vatu cakufwika xili.
Emanyine mukaci kavafu navavatonyi, kaha musongo wacihita wemanyine.
Jino, vaze vafwile kumusongo wacihita vapwile kanunu kamwe na­makombakaji awana namakulukaji atanu naavali, kaha kwapwile navaze vafwilile hamulonga waKola nawa.
Alone akindulukile kuli Mose kucikolo cambalaka yakuliwanyina, kaha musongo wemanyine kwawo.
Jino Yehova ahanjikile kuli Mose ngwenyi,
Hanjika kuli vana vaIsalele, uvatambule mikombo, umwe kuzuvo yavakakuluka javo, umwe kuzuvo yavakakuluka javo, kuli vaka-kuli­tulaho vosena, nge kujizuvo javaka­kuluka javo, mikombo likumi nayi­vali. Usoneka lijina lyamutu himutu hamukombo wenyi.
Kaha usoneka lijina lyaAlone hamukombo waLevi. Mwomwo kupwe mukombo umwe wamwata wa­kuzuvo hizuvo yavakakuluka javo.
Uyitulika mumbalaka yakuliwa­nyina kulutwe lwaunjiho oku ngweji kuliwanyinanga nayenu.
Kaha nacisoloka, mukombo wa­mutu ou nangusakula naucivikila. Kaha kutatwoka cavana vaIsalele veji kumitatwokesanga nanguciholesa cingufume.
Ngoco Mose ahanjikile kuli vana vaIsalele. Kaha vaka-kulitulaho javo vosena Vamuhanyine mikombo, umwe kuli muka-kulitulaho, umwe kuli muka-kulitulaho, nge kujizuvo javakakuluka javo, mikombo likumi nayivali. Namukombo waAlone na­wa wapwile namikombo yavo ha­mwe.
Mikombo kana Mose ayitulikile kumeso aYehova mumbalaka yau­njiho.
Kaha casolokele hacimene, Mose engilile mumbalaka yaunjiho. Kaha kumana, mukombo waAlone waku­zuvo yaLevi wapwile unacivikila lyehi, unalovola lyehi mitekengo, unafukula jitemo, unemi mamonde akwihya.
Mose alowele mikombo yize yo­sena kuyifumisa kumeso aYehova ayitwalile kuli vana vaIsalele. Vata­lile, vatambwile mutu himutu mukombo wenyi.
Yehova ambile kuli Mose ngwe­nyi, Haka ceka mukombo waAlone kulutwe lwaunjiho, vaulamenga ku­pwa cinjikizo cakupayisa vana vakulikanga, mangana ukumise kungutatwokesa cavo, kucina navakafwa.
Ngoco vene mwalingile Mose. Nganomu vamulwezele kuli Yehova, mukiko vene mwalingile.
Kaha vana vaIsalele Vambile kuli Mose ngwavo, Kumana, natutoka, natunonga, tuvosena natunonga.
Wose mwapandamako, ou mwa­pandama kutavanaku yaYehova, mwafwa. Natutoka tuvosena tahi?
Yehova ambile kuli Alone ngwenyi, Ove navana vove navaze vakuzuvo yavakakuluka jove hamwe namumbatanga kuhenga cakuzuvo yajila. Kahove navana vove hamwe namumbatanga kuhenga caupilixitu wenu.
Navandumbwove nawa, vakamuyaci waLevi, muyaci wakakuluka yove, uvapandamisa nayove hamwe, mangana valipanjike nayove vakuzacilenga. Oloze ove navana vove hamwe mupwanga kulutwe lwamba­laka yaunjiho.
Kaha valamengomu nauvalweza, valamenga mbalaka yosena, oloze kanda vapandama kuvyuma vyaku­zuvo yajilako, cipwe kulijiko lyaku­lumbila, kucina navafwa, cipwe va­kivo cipwenu.
Valipanjike nayove nakulama mbalaka yakuliwanyina, kumilimo yosena yamumbalaka. Mutu weka kanda akapandama kuli enuko.
Mulamanga zuvo yajila, mulame­nga lijiko lyakulumbila, kucina na­kupwa ceka ndombo hali vana va­Isalele.
KahAmi, tala, vandumbwenu va­Levi ngunavatambula muli vana va­Isalele. Vanapu wana wenu ou vahana kuli Yehova, vakuzata milimo yakumbalaka yakuliwanyina.
Ove navana vove vamalunga ha­mwe mulamanga upilixitu wenu havyuma vyakulijiko lyakulumbila vyosena nahavize vyamutulo yalihina lyakuvatasana. Kaha muzatanga. Ngunamihane upilixitu kupwa mi­limo yawana. Mutu weka mwakapa­ndamako vakamujihe.
Yehova ahanjikile kuli Alone ngwenyi, KahAmi, tala, ngunaku­hane kulama mawanami akuzu­ndula, vyuma vyavana vaIsalele vyakujilika vyosena. Ngunavihane kuli ove mwomwo hakukuwavisa, nakuli vana vove, cikiko cazano cenu haya myaka yosena.
Evi vikiko vipwenga vyove ku­vyuma vyajila cikuma vyakwoca hakakahya, mawanavo osena, mawanavo akulya osena, namawanavo ahaxili osena, namawanavo ahaku­hingika osena, aze navanguhana, apwenga ajila cikuma ayove navana vove.
Ulyangako nge kuvyuma vyajila cikuma. Malunga vosena valyengako. Vipwenga vyajila vyayove.
Kahevi vinapu vyove, mawana akuzundula kumawanavo, mawana avana vaIsalele akuhungisa osena. Ngunavihane kuli ove nakuli vana vove vamalunga nakuli vana vove vamapwevo hamwe, kupwa cazano cenu haya myaka yosena. Vakuzuvo yove vosenava vanatomo valyeko.
Maji akuhambakana kuwaha osena, navinyo vyakuhambakana ku­waha vyosena, nakulya camanona, vize vyavo vyakulivanga vize nava­hana kuli Yehova, ngunavihane kuli ove.
 Vize vyakulivanga kwihya ku­vyuma vyosena vili mulifuci lyavo, vize navakaneha kuli Yehova, vika­pwe vyove. Vakuzuvo yove vose­na vanatomo vakalyeko.
 Vyosena vyakutengulwila kuli Yehova muli vaIsalele vipwenga vyove.
 Vosena vakuliteta mitwe, kuli vosenava veji kuhananga kuli Ye­hova, namutu nakanyama, vapwe­nga vove. Oloze vatwatwa vavatu ukavasokola cakuvasokola, kaha vatwatwa vatunyama vavapi ukavasokola nawa.
Vaze navakasokola kuli vakivo ukavasokola kufumisa kuli ava vakakweji umwe, nge omu nawesekela, najimbongo jajixekele jitanu, nge kutesa naxekele yakuzuvo yajila (yikiko jingela makumi avali).
Oloze twatwa wangombe, cipwe twatwa wamukoko, cipwe twatwa wapembe, kanda ukamusokolako. Vanapu vajila. Manyingavo ukawasapwila halijiko lyakulumbila, ukalumbe maji avo kupwa wana wa­kwoca hakakahya, walivumba lya­lupengopengo kuli Yehova.
Kaha nyama yavo yipwenga yo­ve. Yipwenga yove nge omu lyapwa pambo lyakuhungisa nalihinji lya­cilyo, yipwenga yove.
Mawana akuzundula osena akuvyuma vyajila vize navahana vana vaIsalele kuli Yehova, ngunawahane kuli ove, nakuli vana vove vamalu­nga, nakuli vana vove vamapwevo hamwe, kupwa cazano cenu haya myaka yosena. Lunapu luxiko lwamungwa haya myaka yosena kumeso aYehova kuli ove nakuli vaka-tanga yove hamwe.
Yehova ambile kuli Alone ngwe­nyi, Kanda ukatwama nauswana kulifuci lyavoko, cipwe kutwama nacazano muli vakivo. Ami yami cazano cove, nguuswana wove muli vana vaIsalele.
Kaha vana vaLevi, tala, ngu­navahane vize vyakusokesa muma­kumi vyamuli vaIsalele vyosena, kupwa uswana wavo wakuvafweta kumilimo yavo navazatanga, eyi vene milimo yakumbalaka yakuli­wanyina.
Kufumisa kulikumbi lyalelo vana vaIsalele kanda vapandama kumba­laka yakuliwanyinako, kucina nava­wana mulonga nakufwa.
Oloze vaLevi vazatenga milimo yakumbalaka yakuliwanyina, va­mbatenga kuhenga cavo. Cipwenga cilika haya myaka yosena mukuse­munwina cenu cosena. Kanda vaka­twama nauswana muli vana vaIsa­leleko.
Mwomwo vize vyavana vaIsalele vyakusokesa mumakumi, vize veji kuhananga kupwa wana wakuzu­ndula kuli Yehova, ngunavihane kuli vaLevi kupwa uswana wavo. Xikaho ngunavambe ngwami, Kanda vaka­twama nauswana muli vana vaIsa­leleko.
Yehova ahanjikile kuli Mose ngwenyi,
Hanjika kuli vana vaLevi uva­mbulile ngwove, Omu namukatambula vize vyakusokesa mumakumi kuli vana vaIsalele, vize ngunami­hane vyakuli vakivo kupwa uswana wenu, numba mukahaneko wana wakuzundula wakuhana kuli Ye­hova, vyakusokesa mumakumi vyakuvize vyakusokesa mumakumi.
Wana wenu wakuzundula navakamilavilawo nge wakulya camanona cakucizungwilo, nge vize vyakusula mucikamwino cavinyo.
Ngoco nayenu nawa mukahana wana wakuzundula wakuvize vyenu vyakusokesa mumakumi vyosena kuli Yehova, vize namutambula kuli vana vaIsalele. Kaha mukambataho wana waYehova wakuzundula mukauhane kuli kapilixitu Alone.
Kumawanenu osena mukahanako mawana aYehova akuzundula osena, kuvyuma vyawo vyakuha­mbakana kuwaha vyosena, vize vyawo vyakujilika vyakumbataho.
Xikaho uvambulila ngwove, Enu hakuzundulako vize vyawo vyakuhambakana kuwaha, numba vakavalavilevyo vaLevi nge mbuto jakwima jakucizungwilo, nge vize vyakwima vyakucikamwino cavinyo.
Mukayilyanga kwosena, enu na­vaze vakujizuvo jenu, mwomwo yinapu fweto yenu yakuminana ha­milimo yenu yakumbalaka yakuli­wanyina, xikaho.
Kaha kamwexi kukambata mutonga waxili havikikoko, hakuzundulako vize vyavyo vyakuhambakana kuwaha. Kanda mukajilula vyuma vyavana vaIsalele vyajilako, kucina namukafwa.
Yehova ahanjikile kuli Mose nakuli Alone ngwenyi,
Eci cikiko cilika caluximbi elu namilweze Yehova ngwenyi, Hanjika kuli vana vaIsalele mangana vakune­hele mwanangombe wacitole ucila, walambwe, wakuzeneka katenga, ou kanda vahake lyehi toka.
Mumuhana kuli kapilixitu Ele­yaza. Amulovole kusali yacilombo. Kaha mutu akamujihe kumeso enyi.
Kapilixitu Eleyaza akambate ku­manyingenyi namunwe wenyi, aka­sapwile manyingenyi katanu nakavali kutalisa kulutwe lwambalaka yaku­liwanyina.
Mutu akalumbe uze mwanango­mbe wacitole kumeso enyi, akalu­mbe lilambu lyenyi nanyama yenyi namanyingenyi natuji twenyi.
Kapilixitu akambate muxitale, na­husope, namangona acila, akavi­mbile mukaci omu navalumbila uze mwanagombe wacitole.
Numba uze kapilixitu akakose mahinenyi, akasane meya mumuji­mba wenyi, kaha hakukuminyina numbengile mucilombo, kaha kapi­lixitu mwapihya palanga nahaku­lauka calikumbi.
Uze mwamulumba citole akakose mahinenyi nameya, akasane meya mumujimba wenyi, kaha mwapihya palanga nahakulauka calikumbi.
Jino mutu umwe natomo akakungule wuto wayauze mwanangombe wacitole, akautulike kusali yacilo­mbo kuma kutoma. Vakaulamenga halizavu lyavana vaIsalele, kulingisa meya akutomesa kukupihya. Unapu wana wahaxili.
Uze mwakungula wuto wayauze mwanangombe wacitole akakose ma­hinenyi, kaha mwapihya palanga nahakulauka calikumbi. Cipwenga cilika haya myaka yosena kuli vana vaIsalele nakuli ngeji nazuzumana muli vakivo.
Ou mwakwata hamujimba wa­mufu mwapihya makumbi atanu na­avali.
Ikiye akalitomese nawo haliku­mbi lyamucitatu, kaha halikumbi lyamucitanu naavali numba atome. Oloze kaci nge kexi kulitomesa hali­kumbi lyamucitatuko, kaha haliku­mbi lyamucitanu naavali kexi kukatomako.
Wose mwakwata hacivimbi, ha­mujimba wamutu wakufwa, naku­zeneka kulitomesa, napihisa tavanaku yaYehova, kaha mutu uze navakamuteta muli vaIsalele. Mwo­mwo meya akutomesa kukupihya kavamusapwililewoko, xikaho mwa­pihya. Kupihya cenyi cicili hali ikiye.
Elu lukiko luximbi omu mwafwa mutu mumbalaka. Wexowo mwe­ngila mumbalaka yize, nawexowo ali mumbalaka, mwapihya makumbi atanu naavali.
Jindeho javihululu jakuzeneka vifwiko vyakukasaho josena jinapihi.
Kaha kucipapa kwamokomoko, wexowo mwakwata hali ou vanajihi napoko yamukwale, cipwe kukwata hamujimba wamufu cipwe hacifuhwa camufu cipwe hacimbumbe, mwapi­hya makumbi atanu naavali.
Kahou napihi vakamumbacile wuto wakukulumba wana wahaxili, vakahakileko meya amuta mundeho.
Mutu umwe natomo akambate husope, akayitupike mumeyaze, aka­wasapwile hambalaka, nahavyuma vyosena, nahali vatu vapwangako, nahali uze akwatanga hacifuhwa cipwe hali ou vajihanga, cipwe hali mufu cipwe hacimbumbe.
Mutu kana uze natomo akasa­pwile hali ou napihi halikumbi lya­mucitatu nahalikumbi lyamucitanu naavali. Halikumbi lyamucitanu na­avali akamutomese, kaha akakose mahinenyi, akasane meya mumuji­mba wenyi, kaha hakulauka caliku­mbi numba atome.
Oloze mutu uze mwakapihya nakuzeneka kulitomesa, mutu uze navakamuteta muliwuka, mwomwo napihisa zuvo yaYehova yajila, xi­kaho. Meya akutomesa kukupihya kavamusapwililewoko. Napihi.
Cipwenga cilika cahaya myaka yosena kuli vakivo. Uze mwakasa­pwila meya kana akutomesa kuku­pihya akakose mahinenyi. Kaha uze mwakakwata meya kana akutomesa kukupihya mwapihya palanga naha­kulauka calikumbi.
Cexoco mwakakwata mutu kana napihi nacipihya nawa. Kaha mutu uze mwacikwata mwapihya palanga nahakulauka calikumbi.
Jino vana vaIsalele, lizavu lyosena, vahetele mupambo Jine hakakweji wakulivanga. Vatu vatwamine kuKatexe. Milyame afwile kuze, kaha vamufunjile kuze.
Jino kakwapwile meya akunwa vaka-lizavuko. Kaha vavawungililile vaMose naAlone.
Vatu vamukokojwesele Mose, va­hanjikile ngwavo, Kaci twatokele omu vatokele vandumbwetu kumeso aYehova!
Ikaze munanehela liwuka lyaYe­hova mupambo muno, numba tufwilemo, nayetu navimuna jetu?
Munatulowela ika muEjipitu nakutuneha kuno kwakupi? Kuno kakwexi kuma kwambutoko, cipwe kwajikuyu, cipwe kwamawande ami­vinyo, cipwe kwajiloma, kaha nawa, kakwexi meya akunwako.
Mose naAlone vafumine kumeso aliwuka, vayile kucikolo cambalaka yakuliwanyina, valimbilile camesohamavu. Kaha upahu waYehova wavasolokelele.
Yehova ahanjikile kuli Mose ngwe­nyi,
Mbata mukombo, ukungulule lizavu, nayove nayayove Alone. Ha­njikenu kulilolwa kumeso avo, ma­ngana lilovole meyalyo. Kaha nauvalowela meya kulilolwa. Ngoco naunwisa vaka-lizavu navimuna javo.
Mose ambacile mukombo kumeso aYehova, nge omu amulwezele.
Mose naAlone vakungulwile li­wuka kulutwe lwalilolwa lize, kaha avambile ngwenyi, Ivwenu jino, enu vaka-kulikanga, tumilowele meya ku­lilolwa lino nyi?
Mose azundwile livoko lyenyi avetele lilolwa namukombo wenyi kavali. Kaha kwalovokele meya amavulu. Vaka-lizavu vanwine, navi­muna javo nawa.
Oloze Yehova ambile kuli Mose naAlone ngwenyi, Mwomwo mwakananga kungwitavila nakungujilika kumeso avana vaIsalele, xikaho ka­mwexi kukengisa liwukeli mulifuci lize ngunavahaneko.
Awa akiko meya aMeliva, mwo­mwo vana vaIsalele vamukokojwe­sele Yehova, kaha alilumbunwine muli vakivo Ikiye wajila.
Mose atumine valuwa vafume kuKatexe vaye kuli mwangana wavaEtome, ngwenyi, Songo yove Isa­lele nambe ngwenyi, Ove unatacikiza kukilikita cosenoco cinatuwane lyehi,
nomwo vayile vakaka jetu ku­Ejipitu, nomwo twatwaminenga myaka yayivulu muEjipitu, nomwo vatuyanjixilenga vaEjipitu, etu navakaka jetu.
Kahomu twatetele kuli Yehova, evwile mazu etu, atumine kangelo atulowele muEjipitu. Kaha tala, tuli kuKatexe, kulimbo lili kusembwa yangiza yove.
Aci twitavile mwane tuhite mu­lifuci lyove. Katwexi kukahicila muwandeko, cipwe muwande wami­vinyo. Katwexi kunwa meya amumaximako. Natuyilanga tuhu mulikuku lyamwangana. Katwexi kupeukila kucilyoko, cipwe kucimoswe, kuvangomu natukalinga hitunafumu lyehi mulifuci lyove.
Oloze Etome amwambile ngwe­nyi, Kanda muhicila mwamiko, ku­cina nangumilovokela najipoko ja­mikwale.
Vana vaIsalele vamwambile ngwavo, Natukandukila mulikulakula kaha. Kaci nge natukanwa kumeyove, etu navimuna jetu, kaha natukeca ndando yawo. Tupulasanemo kaha hamavu, nacuma ceka pimbi.
Oloze ikiye avambile ngwenyi, Kanda mupulasanamoko. Kaha Etome avalovokelele navatu vava­vulu nalivoko lyangolo.
Ngoco Etome akanyine kuveta­vila vaIsalele kupulasana mulifuci lyenyi. Ngoco vaIsalele yalumukile vamusezele.
Vakatukile kuKatexe, kaha vana vaIsalele, lizavu lyosena, Vahetele kupili Hole.
Yehova ambile kuli Mose na­Alone kupili Hole kungiza yalifuci lyavaEtome ngwenyi,
Alone nangumutwala kuli vau­soko wenyi, mwomwo kexi kwingila mulifuci lize ngunahane kuli vana vaIsaleleko, mwomwo mwalikangile kulizu lyami kumeya aMeliva, xi­kaho.
Yako naAlone namwanenyi Ele­yaza uvakandwise hapili Hole.
Ukazula Alone mahinenyi, ukamuvwikewo mwanenyi Eleyaza. Alo­ne nangumutwala kuli vausoko we­nyi, mwakafwila kuze.
Mose alingile nge omu vamulwe­zele kuli Yehova. Vakandukile ku­pili Hole kumeso alizavu lyosena.
Mose azulile Alone mahinenyi, amuvwikilewo mwanenyi Eleyaza. Kaha Alone afwile kuze kwilu lya­pili. Mose naEleyaza vaxikumukile kupili.
Omu vamwene vaka-lizavu vose­na ngwavo, Alone nafu lyehi, valilile Alone makumbi makumi atatu, vaze vakuzuvo yaIsalele vosena.
Jino kaKanane, mwangana waAlate, uze atwaminenga kusulo, evwile ngwavo, VaIsalele vali nakwiza mujila yaAtalime. Ka­ha alwile navaIsalele, akwacile va­kwavo vamwe ufunge.
Ngoco vaIsalele vaxikile Yehova luxiko, vamwambile ngwavo, Kaci nge nauhana vatu ava mumavoko etu, natunongesa membo avo ndolo­koto.
Yehova evwililile mumazu ava­Isalele, ahanyine VaKanane muma­voko avo. Kaha vavanongesele namembo avo ndolokoto. Ngoco valu­kile kuze ngwavo, KuHoloma.
Jino Vakatukile kupili Hole va­yile mujila yakutwala kukalungalwiji Ucila, mangana vakondoloke lifuci lyavaEtome. Kaha vatu valwixile micima yavo hajila.
Ngoco vatu vatatwokesele Kalu­nga naMose ngwavo, Munatulo­wela ika muEjipitu tufwile mupa­mbo? Mwomwo kakwexi kulyako, kakwexi meyako, kaha myono yetu yinevu unyengwe wakulya cino ca­cipi.
Ngoco Yehova atumine manoka vaka-kwoca muli vatu, kaha vasumine vatu. Vatu yavaIsalele vava­vulu vafwile.
Vatu vejile kuli Mose, vamwambile ngwavo, Tunavulumuna, mwomwo tunatatwokesa Yehova nakukutatwokesove. Aci lombe kuli Yehova mangana atufumise manokava. Kaha Mose avalombelele vatu.
Yehova ambile kuli Mose ngwe­nyi, Fula linoka muka-kwoca, umuhake kucitondo cacisuku. Kaha nacisoloka, Wexowo mwasumuwa, hakumumona mwayoya.
 Mose afulile linoka waunengu, amuhakile kucitondo cacisuku. Kaha casolokele, kaci nge linoka asumine mutu, omu atalile kulinoka waune­ngu ayoyele.
Vana vaIsalele vatambukile, va­tungile cilombo cavo kuOvote.
Vakatukile kuOvote, vatungile cilombo cavo kuIye-avalime, mu­pambo, kulutwe lwaMowave, kutala kumwizakumbi.
Vakatukile kuze, vatungile cilo­mbo cavo kucinema caZelete.
Vakatukile kuze, vatungile cilombo cavo musali yaAlanone muze, mupambo, ou afuma kungiza yava Amole. Mwomwo Alanone napu ngiza yavaMowave, hakaci kavaMowave navaAmole.
Xikaho vanambe hamukanda wajijita jaYehova ngwavo,
Namungulunga wavinema Wakutala kwatwama Ale,
Kaha hakufuma kuze vayile kuMbele. Lize likiko lixima kana avulukile Yehova kuli Mose ngwe­nyi, Kungulula vatu, kaha nanguvahana meya.
Hahaze vene vaIsalele vembile mwaso uno ngwavo,
Lixima kana, eli vafulile vakakulitulaho,
Vafumine kuMatana vayile kuNahalyele. Vafumine kuNahalyele, vayile kuMbamote.
Vafumine kuMbamote, vayile ku­cinema cize cili kulifuci lyaMowave, kwilu lyaPixinga, kutala kumavu kulikundu.
Kaha vaIsalele vatumine valuwa kuli Xihone mwangana wavaAmole ngwavo,
Tupulasane mwane mulifuci lyo­ve. Katwexi kupeukila muwandeko, cipwe muwande wamivinyoko. Ka­twexi kukanwa meya amumaximako. Natuyila mulikuku lyamwangana, palanga nomu natukalinga hituna­fumu lyehi mulifuci lyove.
Xihone ketavile vaIsalele kupula­sana mulifuci lyenyiko. Oloze Xihone akungulwile vatu jenyi vosena, ava­lovokelele vaIsalele mupambo, ejile kuYahaze, alwile navaIsalele.
VaIsalele vamuhonesele nauvela wajipoko jamikwale, Vahetele lifuci lyenyi kufumisa kuAlanone nakuheta kuYavoke, mbwe nakuli vana va­Amone, mwomwo ngiza yavana vaAmone yapwile nangolo.
Ngoco vaIsalele vatambwile me­mbo aze osena. VaIsalele vatwamine mumembo avaAmole osena, muHexevone namuvikwazo vyayo vyo­sena.
Mwomwo Hexevone yapwile nganda yaXihone mwangana wavaAmole, uze alwile namwangana uze apwileko hakulivanga, uze wavaMowave, kaha atambwile lifuci lyenyi lyosena mulivoko lyenyi mbwe akuAlanone.
Xikaho vaka-kuta Viximo veji kwambanga ngwavo.
Mwomwo kakahya kanalovoka muHexevone,
Mama lelo hali ove, ove Mowave!
Tunavase, Hexevone yinanongo mbwe nakuNjivone,
Ngoco vaIsalele vatwaminenga mulifuci lyavaAmole.
Mose atumine vatu vakasondwese Yazele. Kaha vatambwile membo alyo, vahangile vaAmole vapwileko kuze.
Valumukileko vakandukile mu­jila yakutwala kuMbaxane. Kaha Onge mwangana waMbaxane ava­lovokelele, ikiye navatu jenyi vosena, nakulwa navo jita kuEtelei.
Yehova ambile kuli Mose ngwe­nyi, Kanda umwivwa womako, mwo­mwo ngunamuhane mulivoko lyove, navatu jenyi vosena, nalifuci lyenyi. Ukamulinga nganomu walinganga kuli Xihone mwangana wavaAmole, uze atwamanga kuHexevone.
Ngoco vamuvetele, navana venyi, navatu jenyi vosena, palanga nomu kakwasalile vamwe venyiko. Kaha Vahetele lifuci lyenyi.
Vana vaIsalele vakatukile, vatungile cilombo cavo kuvyana vyaMowave, musali yaYotau kuYeliko.
Jino Mbalaka mwanaJipole amwe­ne mwosenomu valingile vaIsalele kuli vaAmole.
Mowave evwile woma cikuma wavaze vatu, mwomwo vapwile va­vavulu, kaha Mowave alinyengele mwomwo vana vaIsalele.
Ngoco Mowave ambile kuli vaku­lwane javaMicane ngwenyi, Maku­mbi ano vaka-liwukeli navakambula vyuma vyosena vili kuli etu jingu­lwixi, nge omu eji kukambulanga ngombe mwila wamucipapa. Maku­mbi aze Mbalaka mwanajipole apwile mwangana wavaMowave.
Atumine tunganda kuya kuli Mbalame mwanaMbeyole, kuPetole, ku­ze kwakamwihi naKalwiji, kulifuci lyavana vavausoko wenyi, nakumusanyika, ngwenyi, Tala, kunalovoka vatu mulifuci lyaEjipitu. Tala, vali kwilu lyamavu kwosena, kaha vanatwame kwakulitalasana na­yami.
Xikaho twaya mwane, ungwangwile vatu ava, mwomwo vananguhambakana ngolo. Kwiji, pamo nanguvahasa, mangana tuvavete, ma­ngana nguvahange mulifuci. Mwo­mwo ngunatacikiza ngwami, Ou naukisula napu wakukisula vene, kahou nawangula napu wakwangula vene.
Ngoco vakulwane javaMowave navakulwane javaMicane Vakatukile vanakwate lyehi mivwi yakutaha mumavoko avo. Vahetele kuli Mbalame, amwambulilile mazu aMbalaka.
Avambile ngwenyi, Savalenu kuno ufuku uno, kaha nangumyambulila mwexomwo mwahanjika Yehova kuli ami. Ngoco vaka-kulitulaho javaMowave vatwamine kuli Mbalame.
Kalunga ejile kuli Mbalame, amwi­hwile ngwenyi, Malungava vali kuli ove vakivo veya?
Mbalame ambile kuli Kalunga ngwenyi, Mbalaka mwanajipole, mwangana wavaMowave navatumu kuli ami ngwenyi,
Tala, ava vatu kana vanalovoka muEjipitu vali kwilu lyamavu kwo­sena. Ngwenyi, Twaya jino ungwangwilevo. Ngwenyi, Kwiji, pamo nanguhasa kulwa navo nakuvahanga.
Kalunga ambile kuli Mbalame ngwenyi, Kanda uya navoko. Kanda ukangula vatu vazeko, mwomwo vanapu vakukisula, xikaho.
Mbalame ahindukile nacimene, ambile kuli vaka-kulitulaho jaMbalaka ngwenyi, Yenunga kulifuci lye­nu, mwomwo Yehova nakane ku­ngwitavila kuya nenu.
Vaka-kulitulaho javaMowave Va­katukile, vayile kuli Mbalaka, va­mwambile ngwavo, Mbalame nakane kwiza nayetu.
Ceka nawa Mbalaka atumine vaka-kulitulaho kuhambakana vaze kuvula naulemu.
Vahetele kuli Mbalame, vamwambulilile ngwavo, Mbalaka mwanaJipole nambe ngwenyi, Cipwe cuma cimwe kanda cikakuhungula numba uzeneke kwiza kuli amiko.
Mwomwo nangukulemesa nau­lemu wauvulu, kaha mwexomwo naukangwamba, mukiko munangukalinga. Xikaho twaya mwane, ungwangwile vatu ava.
Mbalame avakumbulwile, ambile kuli vangamba jaMbalaka ngwenyi, Kaci nge Mbalaka mwakanguhana zuvo yenyi yato napalata naulu, Oloze kangwexi kuhasa kuzomboka lizu lyaYehova Kalunga kamiko, cipwe nakulinga cacindendeko, cipwe na­kulinga cacivuluko.
Xikaho, enu nawa, aci savalenu kuno ufuku uno, mangana ngutaci­kize omu mwahanjika ceka Yehova kuli ami.
Kalunga ejile kuli Mbalame na­ufuku, amwambile ngwenyi, Kaci nge malungava vaneza nakukusanyika, katuka uyenga navo. Oloze lizu lize kaha nangukahanjika kuli ove, likiko vene ukalilinga.
Ngoco Mbalame ahindukile nacimene, alemene cimbulu cenyi, ayile navaze vaka-kulitulaho javaMowave.
Oloze Kalunga akwacile utenu mwomwo ayile. Kangelo kaYehova emanyine mujila nakumwimanyina. Jino Mbalame apwile nakutambuka hacimbulu cenyi navangamba jenyi vavali nawa apwile navo.
Cimbulu amumwene kangelo ka­Yehova nemana mujila, napoko yenyi yamukwale yakusomona lyehi mulivoko lyenyi. Kaha cimbulu ateunukile mujila, ayile mucipapa. Mba­lame amuvetele cimbulu amutalise ceka mujila.
Kaha kangelo kaYehova aua­nyine mujila yakunekama mukaci kamawande amivyinyo, oku cipa­to camololwa oku cipato camalolwa.
Cimbulu amumwene kangelo ka­Yehova, alixinjilile kucipato nakuxindakanyina lihinji lyaMbalame kucipato. Kaha amuvetele ceka.
Kangelo kaYehova aswenyele ceka kulutwe, emanyine kwakundende, kakwapwile kwakuteunukila kucilyo cipwe kucimosweko.
Cimbulu amwene kangelo kaYe­hova, kaha autamine naMbalame hanga namutwamina. Mbalame akwacile utenu, amuvetele cimbulu namukombo wenyi.
 Yehova ajikwile kanwa kacimbulu, kahambile kuli Mbalame ngwenyi, Ngunakulingi ika, numba unguvete ngana katatu?
Mbalame ambile kuli cimbulu ngwenyi, Mwomwo unanguhende, xikaho. Ngwami, ngwapwanga na­poko yamukwale mulivoko lyami, kaci oholili ngunakujihi vene.
Cimbulu ambile kuli Mbalame ngwenyi, Ami ngucimbulu cove nyi? unangutambukanga makumbi ove osena nakulikumbi lyalelo. Kulinga ngana ngwakulinga lyehi ngana nu­mba? Ambile ngwenyi, Nduma.
Hahaze vene Yehova atonesele Mbalame kumeso enyi, amwene kangelo kaYehova nemana mujila na­poko yenyi yamukwale yakusomona lyehi mulivoko lyenyi. Kaha ano­ngamine mutwe wenyi nakulimbila cameso-hamavu.
Kangelo kaYehova amwambile ngwenyi, Ikaze unavetela cimbulu cove ngana katatu? Tala, ami ngunalovoka nakupwa ngumuka-kukwimanyina, mwomwo jila yove yinambilumuka kumeso ami, xikaho.
Cimbulu angumonanga nakuteunuka ngana katatu kumeso ami. Kaci kanguteunukileko, kaci oholili ngunakujihi ove nakumulama ikiye wamutonyi.
Mbalame ambile kuli kangelo ka­Yehova ngwenyi, Ngunavulumuna, mwomwo kangwatacikijileko ngwa­mi, ove unemana mujila nakungwimanyina. Xikaho jino, kaci nge cinakwivwisa kupihya, kaha nangu­kinduluka ceka.
Kangelo kaYehova ambile kuli Mbalame ngwenyi, Yakonga nama­lungava. Oloze lizu lize kaha nangu­kahanjika kuli ove, likiko vene ukalihanjika. Ngoco Mbalame ayile navaka-kulitulaho jaMbalaka.
Jino Mbalaka hakwivwa ngwavo, Mbalame neza, alovokele naku­musesa kuLimbo lyaMowave, lize lili kungiza yaAlanone, kuze kuse­mbwa yangiza.
Mbalaka ambile kuli Mbalame ngwenyi, Ngwakusanyikile cakukusanyika nyi? Wakanyinyine ika kwiza kuli ami? Ngunahase vene kukulemesa nyi?
Mbalame ambile kuli Mbalaka ngwenyi, Tala, nguneza lyehi kuli ove. Oloze nanguhasa vene kulihanjikila lizu limwe numba? Lizu kana mwahaka Kalunga mukanwa kami, likiko vene nangulihanjika.
Mbalame ayile naMbalaka, vahetele kuKilyate-huzote.
Kaha Mbalaka avatwile vango­mbe namikoko, atumine nyama kuli Mbalame nakuli vaka-kulitulaho vaze apwile navo.
Kaha casolokele hacimene, Mba­laka ayile naMbalame, amukandwixile kumilundu yaMbale yakunyu­nga. Hakwimana kuze amwene vatu vapwile kusongosongo yaci­lombo.
Mbalame ambile kuli Mbalaka ngwenyi, Ngutungile ma­jiko akulumbila atanu naavali kuno, ngulongesele vangombe vavikuji va­tanu navavali namikoko vavizamba vatanu navavali kuno.
Mbalaka alingile nganomu aha­njikile Mbalame. Kaha Mbalaka naMbalame valumbile ngombe wa­cikuji namukoko wacizamba halijiko halijiko.
Mbalame ambile kuli Mbalaka ngwenyi, Imana kwakamwihi na­wana wove wakulumba, kaha nangusosoloka. Kwiji, pamo Yehova mweza nakunguwana. Mwose mwangumwenesa, mukiko munangukulweza. Kaha ayile kupili yakapelupelu.
Jino Kalunga awanyine Mbalame, kaha Mbalame amwambile ngwenyi, Majiko akulumbila atanu naavali ngunawalongesa lyehi, ngunalumbila ngombe wacikuji namukoko waci­zamba halijiko halijiko.
Yehova ahakile mazu mukanwa kaMbalame, amwambile ngwenyi, Kinduluka kuli Mbalaka, uhanjike ngana.
Akindulukile kuli ikiye, kaha tala, apwile nakwimana kwakamwihi na­wana wenyi wakulumba, ikiye na­vaka-kulitulaho javaMowave vosena hamwe.
Atele ciximo cenyi ngwenyi,
Ou nakane Kalunga kutenukila, ami ngumutenukile ngacilihi?
Mwomwo hano nguli helu lyamalolwa ngunamumono,
Iyaze mwahasa kulava lukungu lwaYakova,
Mbalaka ambile kuli Mbalame ngwenyi, Unangulingi ngacilihi? Ngunakusanyika mangana wangule vaka-kole jami, kaha kumana, unavakisula cakuvakisula.
Amukumbulwile amwambile ngwenyi, Oco mwahaka Yehova mukanwa kami, cikiko vene ngucilame nakucihanjika, nyi?
Mbalaka amwambile ngwenyi, Twaya mwane nayami, tuyenga ku­mwe kweka, kuze naukavamona, naukamonava vakusongosongo ka­ha, kawexi kuvamona vosenako. Ukangwangwililavo kuze.
Ayile nenyi kulifuci lyaZofwime, kwilu lyaPixinga. Atungile majiko akulumbila atanu naavali, alumbile ngombe wacikuji namukoko waciza­mba halijiko halijiko.
Kaha ambile kuli Mbalaka ngwe­nyi, Imana kuno kwakamwihi na­wana wove wakulumba, omu na­nguya nakuliwana naYehova ku­ze.
Yehova awanyine Mbalame, aha­kile mazu mukanwa kenyi, amwa­mbile ngwenyi, Kinduluka kuli Mba­laka, uhanjike ngana.
Ahetele kuli ikiye, kaha tala, apwile nakwimana kwakamwihi na­wana wenyi wakulumba, navakakulitulaho javaMowave hamwe. Mbalaka amwihwile ngwenyi, Ye­hova nahanjika ngwenyika?
Atele ciximo cenyi ngwenyi,
 Kalunga kexi mutuko numba onge,
Tala, nangulweze ngwenyi, Vakisule.
 Kamwene kuhenga muli Yako­vako,
Kalunga Ikiye navalovola mu­Ejipitu.
Camwenemwene, kakwexi kupanda kuli Yakovako,
Tala, vatu ava navakatuka nge ndumba wacipwevo,
Mbalaka ambile kuli Mbalame ngwenyi, Nakuvangula kanda uvangulako, nakuvakisula kanda uvakisulako.
Oloze Mbalame amukumbulwile ambile kuli Mbalaka ngwenyi, Ngwahanjikanga kuli ove nyi? ngwami, Mwose mwahanjika Yehova mukiko vene munangulinga.
Mbalaka ambile kuli Mbalame ngwenyi, Twaya jino, nangukutwala kumwe kweka. Kwiji, pamo Kalunga mwakamona kuwaha ukangwangwililevo kuze.
Mbalaka ayile naMbalame kwilu lyaPeyole, kuze kwakutala kumavu kulikundu.
Mbalame ambile kuli Mbalaka ngwenyi, Ngutungile majiko akulu­mbila atanu naavali kuno, ngulongesele vangombe vavikuji vatanu navavali namikoko vavizamba va­tanu navavali kuno.
Mbalaka alingile nge omu ambile Mbalame, alumbile ngombe wacikuji namukoko wacizamba halijiko ha­lijiko.
Jino Mbalame hakumona ngwenyi, Kalunga namono kuwaha kukisula vaIsalele, kayile nge hakulivanga mangana akawane utahiko, oloze atalile meso enyi ku­pambo.
Mbalame andwile meso enyi, amwene vaIsalele vanatwame kumi­yaci yavo. Kaha Xipilitu yaKalunga ejile hali ikiye,
ngoco atele ciximo cenyi, ambile ngwenyi, Mbalame mwanaMbeyole,
Muka-kwivwa mazu aKalunga,
Ngwenyi, Ove Yakova, jimbala­ka jove oco kuwaha!
Vanavitanjika nge vinema,
Meya nawakasupuka kujimbekete jenyi,
Kalunga Ikiye namulovola mu­Ejipitu.
Alisosele, autamine nge ndumba, Nge ndumba wacipwevo.
Jino Mbalaka akwacile utenu hali Mbalame, alingile pu muma­voko enyi. Mbalaka ambile kuli Mbalame ngwenyi, Ngwakusanyikanga mangana wangule vaka-kole jami, kaha kumana, unavakisula cakuvakisula katatu ngana.
Xikaho jino, cinyina kumahyove. Ngwambanga ngwami, Ngukulemese vene, oloze kumana, Yehova nakukingi kucina naumona ulemu.
Mbalame ambile kuli Mbalaka ngwenyi, Ngwahanjikile nakuli va luwa jove watumine kuli ami nyi ngwami,
Kaci Mbalaka mwanguhana zuvo yenyi yato napalata naulu, cipwe ngoco kangwexi kuhasa kuzomboka lizu lyaYehova nakulinga cipwe mwamwaza cipwe mwamupi mwaya mucima wamiko. Ngwami, Mwexomwo mwahanjika Yehova, mukiko vene munanguhanjika nyi?
Kaha jino, tala, nanguya kuli vausoko wami. Twaya, nangukwambulilomu navakalinga vatu ava kuli vatu jove hamakumbi akukuminyina.
Kaha atele ciximo cenyi, ambile ngwenyi,
Muka-kwivwa mazu aKalunga,
Ngwenyi, Ngunamumono, oloze kexi oholiliko,
Etome mwakapwa luheto lwambala,
Umwe wakulovoka muYakova mwakapwa mwata,
Atalile Amaleke nawa, atele ciximo cenyi ngwenyi,
Atalile vaKene nawa, atele ciximo cenyi ngwenyi,
Cipwe ngoco, kuKene navakalalisako,
Kaha atele ciximo cenyi ngwe­nyi,
Oloze mato nawakafuma kulifuci lyaKicime,
Kaha Mbalame akatukile kuze, ayile kwenyi. NaMbalaka nawa ayi­le kwenyi.
Jino vaIsalele vatwamine kuXicime, kaha vatu vaputukile kulinga ujila navana vaMowave va­mapwevo.
Mwomwo vakivo vasanyikile vatu kukuvatwila tulunga twavo vimuna. Kaha vatu valile, valifukwile kuli tulunga twavo.
Ngoco vaIsalele valipanjikile naMbale-peyole. Yehova akwacile ute­nu hali vaIsalele.
Yehova ambile kuli Mose ngwenyi, Kwata vamyata javatu ava vosena, uvasukike kuli Yehova hamusana, mangana liyena lyautenu waYehova lipeuke kuli vaIsalele.
Mose ambile kuli vaka-kuyula javaIsalele ngwenyi, Jihenu mutu himutu vatu jenyi vanalipanjika naMbale-peyole.
Kaha kumana, kuli vana vaIsalele kwejile umwe, anehele pwevo wakaMicane kuli vandumbwenyi kumeso aMose nakumeso alizavu lyavana vaIsalele lyosena, ximbu vapwile nakulila kucikolo cambalaka yaku­liwanyina.
 Omu acimwene Fwinehase mwanaEleyaza, mwanakapililixitu Alone, akatukile mulizavu, akwacile likunga mulivoko lyenyi,
amukavile uze lunga wakaIsalele namutulo yambalaka, kaha avatuvile vosena vavali, nauze lunga waka­Isalele nauze pwevo nawa mumuji­mba wenyi. Ngoco musongo wa­cihita wemanyine kuli vana vaIsalele.
Jino vaze vafwile namusongo uze vapwile tununu tuvali namakomba­kaji awana.
Yehova ahanjikile kuli Mose ngwenyi,
Fwinehase mwanaEleyaza mwa­nakapilixitu Alone napeula kulundundu yami kuli vana vaIsalele, mwomwo asungulanga muli vakivo nalisungu lyami, ngoco vana vaIsa­lele kangwavalalixile nalisungu lyamiko.
Xikaho ambulula ngwove, Tala, nangumuxika luxiko lwami lwakuunda.
Kaha nalukapwanga kuli ikiye nakuli vaka-tanga yenyi navakamukava munyima, lukiko luxiko lwaupilixitu wahaya myaka yosena. Mwo­mwo asungulanga hali Kalunga kenyi, nomwo alinganga cakufwika xili hali vana vaIsalele, xikaho.
Lijina lyalunga wakaIsalele uze Vajihile, uze vajihile napwevo waku­Micane, apwile ikiye Jimili, mwanaSalu, muka-kulitulaho kuzuvo yavakaka vamuli vaXimeyone.
Kaha lijina lyapwevo waku­Micane uze vajihile, apwile ikiye Kozovi, mwanaZule. Ise apwile mwata wavatu vakuzuvo yavakaka yamuMicane.
Yehova ahanjikile kuli Mose ngwenyi,
Vayanjise vaMicane nakuvaveta,
mwomwo vakivo veji kumiyanjisanga nakumbembejeka cavo vanamimbembejeka kumulonga waPeyole, nakumulonga waKozovi mwanamuka-kulitulaho wakuMicane, ndumbwavo wapwevo, uze vajihanga halikumbi lyamusongo wacihita ku­mulonga waPeyole.
Kaha casolokele, hakukumisa uze musongo wacihita, Yeho­va ahanjikile kuli Mose nakuli Ele­yaza mwanakapilixitu Alone ngwe­nyi,
Valavenu vaka-lizavu lyavana va­Isalele vosena, kufumisa kuli ava vamyaka makumi avali nakusa­mbula, nge omu mwaya jizuvo java­kakuluka javo, vosena vaze veji kulovokanga kujita muli vaIsalele.
Ngoco Mose nakapilixitu Ele­yaza vahanjikile navo kuvyana vyaMowave kuYotau kuYeliko ngwa­vo,
Valavenu vatu, kufumisa kuli ava vamyaka makumi avali nakusambu­la, nge omu valwezele Mose navana vaIsalele vaze valovokele mulifuci lyaEjipitu kuli Yehova.
Luvene, ikiye twatwa yaIsalele. Ava vakivo vana vaLuvene. Ava vaHanoke vakivo tanga yavaHanoke. Ava vaPalu vakivo tanga yavaPalu.
Ava vaHezelone vakivo tanga yavaHezelone. Ava vaKalami va­kivo tanga yavaKalami.
Eji jikiko jitanga javaLuvene, kaha vaze valavile vahali vakivo vapwile Tununu tuwana namakombakaji atatu namakulukaji atanu naavali namakumi atatu.
Ava vakivo vana vaPalu, ou Elyave.
Ava vakivo vana vaElyave, ou Nemwele, ou Ndatane, ou Avilame. Ava vene vakivo vaze vaNdatane naAvilame, vaze vasanyikile muli­zavu, vaze valipikile naMose na­Alone mulizavu lyaKola, hakulipika cavo naYehova.
Kaha mavu asokolwele kanwa kawo nakuvamina naKola hamwe, omu vafwile vaka-lizavu lize, omu kalile kakahya vatu makulukaji avali namakumi atanu, kaha vapwile ci­njikizo.
Oloze vana vaKolanyi kavafwileko.
Ava vakivo vana vaXimeyone mwaya jitanga javo. Ava vaNemwele vakivo tanga yavaNemwele. Ava vaYamine vakivo tanga yavaYamine. Ava vaYakine vakivo tanga yavaYakine.
Ava vaZela vakivo tanga yavaZela. Ava vaXaulu vakivo tanga yavaXaulu.
Eji jikiko jitanga javaXimeyone, vatu Tununu tuvali namakombakaji avali namakulukaji avali.
Ava vakivo vana vaNgate mwaya jitanga javo. Ava vaZefwone vakivo tanga yavaZefwone. Ava vaHangi vakivo tanga yavaHangi. Ava vaXunyi vakivo tanga yavaXunyi.
Ava vaOzonyi vakivo tanga yavaOzonyi. Ava vaEli vakivo tanga yavaEli.
Ava vaAlote vakivo tanga yavaAlote. Ava vaAleli vakivo tanga yava Aleli.
Eji jikiko jitanga javana vaNgate, nge kutesa navaze valavile vahali va­kivo, Tununu tuwana namakulukaji atanu.
Ava vakivo vana vaYuta, ou Ele, ou Onane. Kaha Ele naOnane vafwile kulifuci lyaKanane.
Ava vakivo vapwile vana vaYuta kujitanga javo. Ava vaXela vakivo tanga yavaXela. Ava vaPeleze vakivo tanga yavaPeleze. Ava vaZela va­kivo tanga yavaZela.
Ava vakivo vapwile vana va­Peleze. Ava vaHezelone vakivo tanga yavaHezelone. Ava vaHamule vakivo tanga yavaHamule.
Eji jikiko jitanga javaYuta, nge kutesa navaze valavile vahali vakivo, tununu tutanu natuvali namako­mbakaji atanu nalimwe namakulu­kaji atanu.
Ava vakivo vana vaIsakale mwa­ya jitanga javo. Ava vaTola vakivo tanga yavaTola. Ava vaPuva vakivo tanga yavaPuva.
Ava vaYaxuve vakivo tanga yavaYaxuve. Ava vaXimelone vakivo tanga yavaXimelone.
Eji jikiko jitanga javaIsakale, nge kutesa navaze valavile vahali vakivo, tununu tutanu nakamwe namako­mbakaji awana namakulukaji ata­tu.
Ava vakivo vana vaZevulune mwaya jitanga javo. Ava vaSelete vakivo tanga yavaSelete. Ava vaElone vakivo tanga yavaElone. Ava vaYalele vakivo tanga yavaYalele.
Eji jikiko jitanga javaZevulune, nge kutesa navaze valavile vahali vakivo, tununu tutanu nakamwe na­makulukaji atanu.
Ava vakivo vana vaYosefwe, mwaya jitanga javo, ou Manase, ou Efwalime.
Ava vakivo vana vaManase. Ava vaMakile vakivo tanga yavaMakile. Kaha Makile asemene Ngileyate Vana vaNgileyate vakivo tanga yavaNgileyate.
Ava vakivo vana vaNgileyate. Ava vaYezele vakivo tanga yavaYezele. Ava vaHeleke vakivo tanga yavaHeleke.
Ava vaAsalyele vakivo tanga yavaAsalyele. Ava vaXekeme vakivo tanga yavaXekeme.
Ava vaXemita vakivo tanga yavaXemita. Ava vaHefwele vakivo tanga yavaHefwele.
Kaha Zelofwehate mwanaHefwele kapwile navana vamalungako, oloze vana vamapwevo kaha. Ma­jina avana vaZelofwehate vama­pwevo vapwile ou Mala, ou Nowa, ou Hongola, ou Milika, ou Ciliza.
Eji jikiko jitanga javaManase, kaha vaze valavile vahali vakivo vapwile tununu tutanu namakomba­kaji avali namakulukaji atanu na­avali.
Ava vakivo vana vaEfwalime mwaya jitanga javo. Ava vaXutela vakivo tanga yavaXutela. Ava vaMbekele vakivo tanga yavaMbekele. Ava vaTahane vakivo tanga yavaTahane.
Kahava vakivo vana vaXutela. Ava vaElane vakivo tanga yavaElane.
Eji jikiko jitanga javana vaEfwa­lime, nge kutesa navaze valavile vahali vakivo, tununu tutatu nama­kombakaji avali namakulukaji atanu. Ava vakivo vana vaYosefwe mwaya jitanga javo.
Ava vakivo vana vaMbenjamine mwaya jitanga javo. Ava vaMbela vakivo tanga yavaMbela. Ava vaAxavele vakivo tanga yavaAxavele. Ava vaAhilame vakivo tanga yavaAhilame.
Ava vaXefufwame vakivo tanga yavaXefufwame. Ava vaHufwame vakivo tanga yavaHufwame.
Vana vaMbela vapwile ou Alate, ou Namane. Ava vaAlate vakivo tanga yavaAlate. Ava vaNamane vakivo tanga yavaNamane.
Ava vakivo vana vaMbenjamine mwaya jitanga javo. Vaze valavile vahali vakivo vapwile tununu tu­wana namakombakaji atanu nama­kulukaji atanu nalimwe.
Ava vakivo vana vaNdane mwa­ya jitanga javo. Ava vaXuhame vakivo tanga yavaXuhame. Eji jikiko jitanga javaNdane mwaya jitanga javo.
Jitanga javaXuhame josena, nge kutesa navaze valavile vahali vakivo, vapwile tununu tutanu nakamwe namakombakaji awana namakulu­kaji awana.
Ava vakivo vana vaAxele mwaya jitanga javo. Ava vaImina vakivo tanga yavaImina. Ava vaIxivi vakivo tanga yavaIxive. Ava vaMbeliya vakivo tanga yavaMbeliya.
Ava vavana vaMbeliya. Ava vaHevele vakivo tanga yavaHevele. Ava vaMalakiyele vakivo tanga yavaMalakiyele.
Kaha lijina lyamwanaAxele wa­pwevo apwile ikiye Sela.
Eji jikiko jitanga javana vaAxele nge kutesa navaze valavile vahali vakivo, tununu tutanu namako­mbakaji atatu namakulukaji awana.
Ava vakivo vana vaNafwatale mwaya jitanga javo. Ava vaYazele vakivo tanga yavaYazele. Ava vaNgunyi vakivo tanga yavaNgunyi.
Ava vaYezele vakivo tanga yavaYezele, ava vaXileme vakivo ta­nga yavaXileme.
Eji jikiko jitanga javaNafwatale mwaya jitanga javo. Vaze valavile vahali vakivo vapwile tununu tu­wana namakombakaji atanu nama­kulukaji awana.
Ava vakivo vaze valavile va­hali vana vaIsalele, vihita vitanu nacimwe nalikombakaji limwe na­makulukaji atanu naavali namakumi atatu.
Yehova ahanjikile kuli Mose ngwenyi,
Vakapangile lifuci kuli ava kupwa uswana wavo, nge kutesa nakuvula camajinavo.
Kuli ava vanavulu ukahana uswa­na waunene, kaha kuli ava vanakehe ukahana uswana waundende. Vaka­hane mutu himutu uswana wenyi nge kutesa navaze valavile vahali ikiye.
Cipwe ngoco, vakalipangile lifuci hakusakula natutacikijilo. Vakaswane nge omu mwaya majina amiyaci yavakakuluka javo.
Uswana wavo ukaupangile nge kututacikijilo, kuli vaze vanavulu nakuli vaze vanakehe.
Ava vakivo vaze valavile vahali vaLevi mwaya jitanga javo. Ava vaNgelexone vakivo tanga yavaNge­lexone. Ava vaKohate vakivo tanga yavaKohate. Ava vaMelali vakivo tanga yavaMelali.
Eji jikiko jitanga javaLevi, eyi tanga yavaLivinyi, eyi tanga yava­Hevelone, eyi tanga yavaMali, eyi tanga yavaMuxi, eyi tanga yavaKola. Kaha Kohate asemene Amalame.
Lijina lwapwevo lyaAmalame apwile ikiye Yokevete, mwanaLevi, ou vasemene kuli Levi muEjipitu. Ikiye amusemenene Amalame Alone naMose nandumbwavo wapwevo Milyame.
Kaha kuli Alone kwasemukile Natave naAvihu naEleyaza naIta­male.
Oloze Natave naAvihu vafwile omu vapandamixile kakahya keka kumeso aYehova.
Vaze valavile vahali vakivo va­pwile tununu tuvali namakomba­kaji atatu, malunga vakakweji umwe nakuhambakana vosena. Mwomwo kavavalavilile muli vana vaIsaleleko, mwomwo kavavahanyine uswana muli vana vaIsaleleko, xikaho.
Ava vakivo vaze valavile kuli Mose nakapilixitu Eleyaza, vaze va­lavile vana vaIsalele kuvyana vyaMowave kuYotau kuYeliko.
Oloze muli ava kamwapwile mutu wahali vaze valavile kuli Mose naka­pilixitu Aloneko, vaze valavilile va­na vaIsalele mupambo yaXinai.
Mwomwo Yehova avavulukile ngwenyi, Kufwa navakafwa mupa­mbo. Kakwasalileho mutu wahali vakivoko, xina Kaleve mwanaYefune kaha, naYoxuwa mwanaNune.
Kaha vana vaZelofwehate vamapwevo vapandamineko, ou Zelofwehate mwanaHefwele, mwanaNgileyate, mwanaMakile, mwanaManase, ikiye wakujitanga jaManase mwanaYosefwe. Awa aki­ko majina avana venyi vamapwevo, ou Mala, ou Nowa, ou Hongola, ou Milika, ou Ciliza.
Vemanyine kumeso aMose naku­meso akapilixitu Eleyaza nakumeso avaka-kulitulaho nalizavu lyosena, kucikolo cambalaka yakuliwanyina, Vambile ngwavo,
Setu afwile mupambo, oloze ka­pwile kulizavu lyavaze vawungililile Yehova kulizavu lyaKolako. Afwile naxili yenyivene, kaha kapwile na­vana vamalungako.
Lijina lyasetu vakalifumixile ika kucisaka cenyi hakuzeneka mwana walunga? Aci tuhane luheto muli vausoko wetu.
Kaha Mose ambulwile lizu lyavo kuli Yehova.
Yehova ambile kuli Mose ngwenyi,
Vana vaZelofwehate vanahanjika kanawa. Kuvahana ukavahana lu­heto lwauswana muli vausoko wa­sevo. Uswana wasevo ukavaswanyisawo.
Kaha hanjika kuli vana vaIsalele ngwove, Kaci nge lunga mwafwa cakuzeneka mwana walunga, mukaswanyisa mwanenyi wapwevo uswa­na wenyi.
Kaci nge kexi namwana wapwe­voko, mukahana uswana wenyi kuli vandumbwenyi vamalunga.
Kaci nge kexi navandumbwenyiko, mukahana uswana wenyi kuli vandumbwaise.
Kaci nge ise kexi navandumbwe­nyi vamalungako, mukahana uswana wenyi kuli kausoko wenyi wakumupandama wakucisaka cenyi. Ikiye akauhete. Cipwenga cilika caciyulo kuli vana vaIsalele, nge omu valwe­zele Mose kuli Yehova.
Yehova ambile kuli Mose ngwe­nyi, Kanduka hapili eyi Avalime, utale lifuci lize ngunahane kuli vana vaIsalele.
Kahomu naulinga hiunalimono lyehi nangukutwala nayove nawa kuli vausoko wove, nge omu ngwatwalile yayove Alone.
 Mwomwo mwalikangile kulizu lyami mupambo Jine, mukukokojwesa calizavu, mwazenekele kungujilika kumeya kumeso avo. (Aze akiko meya aMeliva, akuKatexe mupambo Jine).
Mose ahanjikile kuli Yehova ngwenyi,
Yehova Kalunga kajixipilitu ja­vatu vosena atongole lunga halizavu,
ou mwalovoka kumeso avo na­kwingila kumeso avo, Hakuvalovola nakuvengisa, mangana lizavu lya­Yehova lizeneke kupwa nge mikoko vakuzeneka kafunga.
Yehova ambile kuli Mose ngwe­nyi, Sakula Yoxuwa mwanaNune, ikiye lunga mwatwama Xipilitu, umunangike livoko lyove,
umwimike kumeso akapilixitu Eleyaza nakumeso alizavu lyosena, umuhane luximbi kumeso avo.
Kaha umuhaka kulufuma lwove, mangana lizavu lyavana vaIsalele lyosena likononokenga.
Akemanenga kumeso akapilixitu Eleyaza, ou mwakamwihwilanga hakuyula caUlime kumeso aYehova. Hakuvalweza kuli ikiye vakalovoke, kaha hakuvalweza kuli ikiye vakengile, naikiye navana vaIsalele ha­mwe, lizavu lyosena.
Mose alingile nge omu vamulwezele kuli Yehova. Ayile naYo­xuwa, amwimikile kumeso akapili­xitu Eleyaza nakumeso alizavu lyo­sena.
Kaha amunangikile mavoko enyi, amuhanyine luximbi, nge omu aha­njikile Yehova muli Mose.
Yehova ahanjikile kuli Mose, amwambile ngwenyi,
Valweze vana vaIsalele ngwove, Anukenunga kunguhana mawanami, kulya cami camawanami akwoca hakakahya, kupwa livumba lyalu­pengopengo kuli Ami, hamwaka wawo.
Vambulile nawa ngwove, Ou ukiko wana wakwoca hakakahya uze na­muhana kuli Yehova, vana vamikoko vavizamba vamwaka umwe vaku­zeneka katenga, vavali halikumbi vavali halikumbi, kupwa wana wa­kulumba wahakumbi hakumbi.
Mwanamukoko umwe mumuhana hacimene, mwanamukoko mukwavo mumuhana hacingoloxi,
nacimbwa cimwe cakusokesa mu­vimbwa vyalifwa likumi cawunga wakusalulula, kupwa wana waku­lya, ukapwe vanahingunwina lyehi cimbwa cimwe cakusokesa muvi­mbwa vyahine viwana camaji aku­twa.
Unapu wana wakulumba waha­kumbi hakumbi, uze ngwatongwele kupili Xinai kupwa livumba lyalu­pengopengo, wana wakwoca haka­kahya wakuhana kuli Yehova.
Wana wawo wakuhingununa upwe cimbwa cimwe cakusokesa muvi­mbwa vyahine viwana hamwana­mukoko. Mumuhingunwine Yehova wana wakuhingununa wawala wau­sasu muno mwajila.
Mwanamukoko mukwavo mumu­hana hacingoloxi. Mumuhana nge kuwana wakulya wacimene, nge kuwana wenyi wakuhingununa, ku­pwa wana wakwoca hakakahya, walivumba lyalupengopengo kuli Ye­hova.
Halikumbi lyasambata mukahana wana wamikoko vavizamba vamwa­ka umwe vakuzeneka katenga vavali, navimbwa vivali vyakusokesa mu­vimbwa vyalifwa likumi vyawunga wakusalulula kupwa wana wakulya, vanahingunwina lyehi maji, nawana wawo wakuhingununa.
Ou ukiko wana wakulumba hasambata hasambata, wakulunjika hawana wakulumba wahakumbi hakumbi nawana wawo wakuhingu­nuna.
Hakumweka catukweji twenu nawa mukahana wana wakulumba kuli Yehova, vikuji javangombe vamavuvu vavali, nacizamba camu­koko umwe, navana vamikoko vavi­zamba vakuzeneka katenga vamwa­ka umwe vatanu navavali,
navimbwa vitatu vyakusokesa muvimbwa vyalifwa likumi vyawu­nga wakusalulula kupwa wana wa­kulya, ukapwe vanahingunwina lyehi maji, hangombe hangombe, navi­mbwa vivali vyakusokesa muvimbwa vyawunga wakusalulula likumi, ku­pwa wana wakulya, ukapwe vana­hingunwina lyehi maji, hacizamba umwe,
nacimbwa cimwe cakusokesa muvimbwa likumi cawunga waku­salulula vanahingunwina lyehi maji, kupwa wana wakulya wahamwanamukoko hamwanamukoko, kupwa wana wakulumba walivumba lyalu­pengopengo, wana wakwoca haka­kahya wakuhana kuli Yehova.
Mawanavo akuhingununa aka­pwe cimbwa cahine cahakaci cavinyo hangombe hangombe, nacimbwa ci­mwe cakusokesa muvimbwa vyahine vitatu hacizamba, nacimbwa cimwe cakusokesa muvimbwa vyahine vi­wana hamwanamukoko hamwana­mukoko. Ukiko wana wakulumba wahakakweji hakakweji mutukweji twamwaka.
Mukahana wana wacizamba ca­pembe umwe kuli Yehova kupwa wana wahaxili. Vakamuhane waku­lunjika hawana wakulumba wahaku­mbi hakumbi nawana wawo waku­hingununa.
 Hakakweji wakulivanga, haliku­mbi lyakakweji lyakusokesa muli­kumi naawana, hali paseka ya­Yehova.
Kaha halikumbi lyakakweji kana lyakusokesa mulikumi naatanu ha­kapwe ciwanyino. Vakalyenga mbolo yakuzeneka cimbalwila hamakumbi atanu naavali.
Halikumbi lyakulivanga hakapwe kulikungulula cajila, kanda muka­zataho milimo yakukilikita yimwe­ko.
Oloze mukahana wana wakwoca hakakahya, wana wakulumba wa­kuhana kuli Yehova, vikuji javangombe vamavuvu vavali, naciza­mba camukoko umwe, navana va­mikoko vavizamba vamwaka umwe vatanu navavali. Vakapwe vakuze­neka katenga kuli enu.
Mukahana wana wawo wakulya nawa, wunga wakusalulula vanahi­ngunwina lyehi maji, vimbwa vitatu vyakusokesa muvimbwa likumi ha­ngombe hangombe, navimbwa vivali vyakusokesa muvimbwa likumi haci­zamba.
Mukahana cimbwa cimwe caku­sokesa muvimbwa likumi hamwana­mukoko hamwanamukoko havana vamikoko vaze vatanu navavali,
nacizamba capembe umwe ku­pwa wana wahaxili, nakumilingila cakufwika xili.
Mukavahana vakulunjika hawana wakulumba wacimene, ou wakupwa wana wakulumba waha­kumbi hakumbi.
Mukiko munamukahana haku­mbi hakumbi hamakumbi atanu naavali, cikiko kulya cawana wa­kwoca hakakahya, walivumba lya­lupengopengo kuli Yehova. Vakau­hane wakulunjika hawana wakulu­mba wahakumbi hakumbi nawana wawo wakuhingununa.
Kaha halikumbi lyamucitanu naavali mukapwa nakulikungulula cajila, kanda mukazataho milimo yakukilikita yimweko.
Kaha nawa, halikumbi lyambuto jakulivanga, omu namukahana wana wakulya wauhya kuli Yehova haciwanyino cenu cajisemana, mukapwa nakulikungulula cajila, kanda mu­kazataho milimo yakukilikita yi­mweko.
Oloze mukahana wana wakulu­mba kupwa livumba lyapengopengo kuli Yehova, vikuji javangombe va­mavuvu vavali, nacizamba camukoko umwe, navana vamikoko va­vizamba vamwaka umwe vatanu navavali,
nawana wawo wakulya, wunga wakusalulula vanahingunwina lyehi maji, vimbwa vitatu vyakusokesa muvimbwa likumi hangombe ha­ngombe, navimbwa vivali vyakuso­kesa muvimbwa likumi hacizamba uze umwe,
nacimbwa cimwe cakusokesa mu­vimbwa likumi hamwanamukoko ha­mwanamukoko havana vamikoko vaze vatanu navavali,
nacizamba capembe umwe wakumilingila cakufwika xili.
Mukavahana vakulunjika hawa­na wakulumba wahakumbi hakumbi nawana wawo wakulya namawanawo akuhingununa. Vakapwe vakuzeneka katenga kuli enu.
 Hakakweji wamucitanu navavavali, halikumbi lyakakweji kana lyakulivanga, mukapwa naku­likungulula cajila, kanda mukaza­taho milimo yakukilikita yimweko. Linapu likumbi lyakwimba jineta kuli enu.
Mukahana wana wakulumba ku­pwa livumba lyalupengopengo kuli Yehova, cikuji cangombe walivuvu umwe, nacizamba camukoko umwe, navana vamikoko vavizamba va­mwaka umwe vakuzeneka katenga vatanu navavali,
nawana wavo wakulya, wunga wakusalulula vanahingunwina lyehi maji, vimbwa vitatu vyakusokesa muvimbwa likumi hangombe waci­kuji uze, navimbwa vivali vyakuso­kesa muvimbwa likumi hacizamba uze,
nacimbwa cimwe cakusokesa mu­likumi hamwanamukoko hamwana­mukoko havana vamikoko vaze va­tanu navavali,
nacizamba capembe umwe kupwa wana wahaxili wakumilingila caku­fwika xili.
Mukavahana vakulunjika hawana wakulumba wahakumweka cakakweji, nawana wawo wakulya, na­wana wakulumba wahakumbi ha­kumbi nawana wawo wakulya namawanawo akuhingununa, mwaya mazu awo akuyula, kupwa livumba lyalupengopengo, wana wakwoca hakakahya wakuhana kuli Yehova.
 Halikumbi lyakakweji kana wa­mucitanu navavali lyakusokesa mu­likumi mukapwa nakulikungulula cajila. Kaha mukaliyanjisa myono yenu, kanda mukazataho milimo yimweko.
Oloze mukahana wana wakulumba kuli Yehova kupwa livumba lyalu­pengopengo, cikuji cangombe wali­vuvu umwe, nacizamba camukoko umwe, navana vamikoko vavizamba vamwaka umwe vatanu navavali. Vakapwe vakuzeneka katenga kuli enu.
Mukahana wana wawo wakulya, wunga wakusalulula vanahingunwina lyehi maji, vimbwa vitatu vyakuso­kesa muvimbwa likumi hangombe uze, navimbwa vivali vyakusokesa muvimbwa likumi hacizamba uze umwe.
nacimbwa cimwe cakusokesa mu­vimbwa likumi hamwanamukoko hamwanamukoko, havana vamikoko vaze vatanu navavali,
napembe wacizamba umwe kupwa wana wahaxili, kuvalunjika hawana wahaxili wakulinga caku­fwika xili, nahawana wakulumba wahakumbi hakumbi nawana wawo wakulya namawanawo akuhingu­nuna.
 Halikumbi lyakakweji kana wamucitanu navavali lyakusokesa mulikumi naatanu mukapwa nakuli­kungulula cajila. Kanda mukazataho milimo yakukilikita yimweko. Mu­kalamanga ciwanyino kuli Yehova hamakumbi atanu naavali.
Kaha mukahana wana wakulu­mba, wana wakwoca hakakahya, kupwa livumba lyalupengopengo kuli Yehova, vikuji javangombe vamavuvu likumi navatatu, navizamba jamikoko vavali, navana vamikoko vavizamba vamwaka umwe likumi j navawana. Vakapwe vakuzeneka ka­tenga.
Mukahana wana wawo wakulya, wunga wakusalulula vanahingu­nwina lyehi maji, vimbwa vitatu vyakusokesa muvimbwa likumi ha­ngombe hangombe havangombe vaze likumi navatatu, navimbwa vivali vyakusokesa muvimbwa likumi hacizamba hacizamba havizamba vaze vavali,
nacimbwa cimwe cakusokesa mu­vimbwa likumi hamwanamukoko hamwanamukoko havana vamikoko vaze likumi navawana,
nacizamba capembe umwe ku­pwa wana wahaxili, wakulunjika hawana wakulumba wahakumbi ha­kumbi nawana wawo wakulya na­wana wawo wakuhingununa.
Halikumbi lyamucivali muka­hana vikuji javangombe vamavuvu likumi navavali, navizamba jami­koko vavali, navana vamikoko va­vizamba vamwaka umwe vakuzeneka katenga likumi navawana,
nawana wavo wakulya namawa­navo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwaya mazu akuyula,
nacizamba capembe umwe kupwa wana wahaxili, wakulunjika hawana wakulumba wahakumbi hakumbi, nawana wawo wakulya namawanawo akuhingununa.
Halikumbi lyamucitatu muka­hana vikuji javangombe likumi na­umwe, navizamba jamikoko vavali, navana vamikoko vavizamba va­mwaka umwe vakuzeneka katenga likumi navawana,
nawana wavo wakulya namawa­navo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwaya mazu akuyula,
nacizamba capembe umwe ku­pwa wana wahaxili, wakulunjika hawana wakulumba wahakumbi ha­kumbi nawana wawo wakulya na­wana wawo wakuhingununa.
Halikumbi lyamuciwana mu­kahana vikuji javangombe likumi, navizamba jamikoko vavali, nava­na vamikoko vavizamba vamwaka umwe vakuzeneka katenga likumi navawana,
nawana wavo wakulya namawa­navo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwaya mazu akuyula,
nacizamba capembe umwe kupwa wana wahaxili, wakulunjika hawana wakulumba wahakumbi hakumbi na­wana wawo wakulya nawana wawo wakuhingununa.
Halikumbi lyamucitanu muka­hana vikuji javangombe vatanu navawana, navizamba jamikoko vavali, navana vamikoko vaviza­mba vamwaka umwe vakuzeneka katenga likumi navawana,
nawana wavo wakulya namawa­navo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwaya mazu akuyula,
nacizamba capembe umwe kupwa wana wahaxili, wakulunjika hawana wakulumba wahakumbi hakumbi nawana wawo wakulya nawana wawo wakuhingununa.
Halikumbi lyamucitanu nalimwe mukahana vikuji javangombe vatanu navatatu, navizamba jamikoko va­vali, navana vamikoko vavizamba vamwaka umwe vakuzeneka katenga likumi navawana,
nawana wavo wakulya namawa­navo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwaya mazu akuyula,
nacizamba capembe umwe ku­pwa wana wahaxili, wakulunjika hawana wakulumba wahakumbi ha­kumbi nawana wawo wakulya na­wana wawo wakuhingununa.
Halikumbi lyamucitanu naavali mukahana vikuji javangombe va­tanu navavali, navizamba jamikoko vavali, navana vamikoko vavizamba vamwaka umwe vakuzeneka katenga likumi navawana,
nawana wavo wakulya, nama­wanavo akuhingununa, ahavikuji, nahavizamba, nahavana vamikoko, nge kutesa nakuvula cavo, nge mwa­ya mazu akuyula,
nacizamba capembe umwe kupwa wana wahaxili, wakulunjika hawana wakulumba wahakumbi hakumbi nawana wawo wakulya nawana wa­wo wakuhingununa.
Halikumbi lyamucitanu naatatu mukapwa nakulikungulula cajila, ka­nda mukazataho milimo yakukili­kita yimweko.
Oloze mukahana wana wakulu­mba, wana wakwoca hakakahya, walivumba lyalupengopengo kuli Ye­hova, cikuji cangombe umwe naci­zamba camukoko umwe, navana va­mikoko vavizamba vamwaka umwe vakuzeneka katenga vatanu nava­vali.
Wana wavo wakulya namawa­navo akuhingununa, nahacikuji nahacizamba nahavana vamikoko, akapwe nge kutesa nakuvula cavo, nge mwaya mazu akuyula.
Mukahana nawa cizamba cape­mbe umwe kupwa wana wahaxili, wakulunjika hawana wakulumba wa­hakumbi hakumbi nawana wawo wakulya nawana wawo wakuhingu­nuna.
Evi vene mukavihana kuli Ye­hova haviwanyino vyenu vyakuto­ngola, vyakulunjika havyuma vize munanguxiki, nahamawanenu aku­lyanukila, vikapwe mawanenu aku­lumba, namawanenu akulya, nama­wanenu akuhingununa, namawanenu akulweza keke.
Kaha Mose avambulilile vana vaIsalele nge mwosenomu vamulwe­zele Mose kuli Yehova.
Mose ahanjikile kuli vamyata jamiyaci yavana vaIsalele, avambile ngwenyi, Eli likiko lizu nalweze Yehova ngwenyi,
 Mutu hakuxika Yehova luxiko, cipwe nge mwalixinga nakukasa mwono wenyi naluxingo, kanda akazomboka lizu lyenyiko. Akalinge nganomu mwaya vyuma vyosena nahanjika nakanwa kenyi.
Pwevo nawa hakuxika Yehova luxiko nakulikasa naluxingo, haku­twama muzuvo yaise hausanda we­nyi,
kaha ise hakwivwa luxiko lwenyi naluxingo luze nakase mwono wenyi, ise hakuliholela kulu hali ikiye, kaha jixiko jenyi josena najizama, namaxingo osena nalikase mwono wenyi nawemana.
Oloze kaci nge ise mwamukanyisa halikumbi lize mwevwako, kakwexi luxiko lwenyi lumwe nalwimanako, cipwe luxingo lwenyi lumwe nakase mwono wenyi. Yehova mwamukonekela, mwomwo ise namukanyisa, xikaho.
Kaci nge nasomboka lyehi ha­kuxika ngoco jixiko, mokomoko hakulauka namivumbo yenyi naku­kasa mwono wenyi,
kaci nge lunga lyenyi mwacivwa nakuliholela kulu hali ikiye haliku­mbi lize mwacivwa, kaha jixiko jenyi najizama, namaxingo enyi nawa nakase mwono wenyi nawemana.
Oloze kaci nge lunga lyenyi mwa­mukanyisa halikumbi lize mwacivwa, mwajimuna luxiko alixikanga, nakulusuka camivumbo yenyi akasanga mwono wenyi, kaha Yehova mwamukonekela.
Oloze luxiko lwapwevo watuliwe, cipwelu lwayou vanatumbika lyehi, vyuma vyosena mwanalikase mwono wenyi navizama hali ikiye.
Kaci nge alixikile muzuvo yalu­nga lyenyi, cipwe kukasa mwono wenyi hakulixinga,
kaci nge lunga lyenyi acivwile nakuliholela kulu hali ikiye naku­zeneka kumukanyisa, kaha jixiko jenyi josena najizama, namaxingo enyi osena akaxile mwono wenyi nawemana.
Oloze kaci nge lunga lyenyi avijimwine cakuvijimuna halikumbi lize avivwile, kaha vyuma vize ahanjikile namivumbo yenyi vyakuvuluka jixiko jenyi cipwe hakulikasa mwono wenyi, kavyexi kuzamako. Lunga lyenyi navijimuna, kaha Yehova mwamukonekela.
Jixiko josena namaxingo akukasa akuyanjisa mwono wenyi osena, lunga lyenyi nahase kuvizamisa, mokomoko lunga lyenyi nahase kuvijimuna.
Oloze kaci nge lunga lyenyi mwaliholela kulu hali ikiye hakumbi hakumbi, mwazamisa jixiko jenyi josena nakulikasa cenyi cosena nalikase. Navizamisa lyehi mbe, mwo­mwo aliholelanga hali ikiye haliku­mbi lize avivwanga, xikaho.
Oloze kaci nge hakuvivwa himwavijimuna cakuvijimuna, mwa­mbata kuhenga capwevo.
Evi vikiko vilika valwezele Mose kuli Yehova, vyahali lunga napwevo lyenyi, nahali ise namwanenyi wa­pwevo acili sanda muzuvo yaise.
Yehova ahanjikile kuli Mose, amwambile ngwenyi,
 Tenda vana vaIsalele hali vaMi­cane. Hakukumisa, numba vakutwale kuli vausoko wove.
Mose ahanjikile kuli vatu ngwenyi, Pakacisenu malunga muli enu va­yenga kujita, mangana vayenga vakalwe navaMicane, vakasolole kutenda caYehova hali vaMicane.
Muvatuma kujita, likombakaji ku­muyaci, likombakaji kumuyaci mumiyaci yavaIsalele yosena.
Ngoco vahandunwine likombakaji kumuyaci likombakaji kumuyaci mu­makombakaji avaIsalele, vatu ka­nunu kamwe namakombakaji avali vanavwale lyehi vitwa vayenga kujita.
Kaha Mose avatumine kujita, likombakaji kumuyaci likombakaji kumuyaci, vakivo naFwinehase mwa­nakapilixitu Eleyaza, amutumine ku­jita navyuma vyamuzuvo yajila najineta jakwimba cakuvatungu­muna mumavoko enyi.
Kaha valwile jita navaMicane, nge omu valwezele Mose kuli Yehova, vajihile malunga vosena.
Vajihile vamyangana javaMicane nawa navakwavo vaze Vajihile ha­mwe, ou Evi, ou Lekeme, ou Zule, ou Hule, ou Leva, ava vamyangana javaMicane vatanu. NaMbalame na­wa mwanaMbeyole vamujihile na­poko yamukwale.
Kaha vana vaIsalele vakwacile mapwevo javaMicane ufunge, na­vana vavo vavandende nawa. Kaha vimuna javo vosena namautangavo avimuna vavandende osena, navi­kumba vyavo vyosena, vavitambwile kupwa vyavo vyakukwata.
Kaha membo avo osena kuze vatwaminenga kwosena, navilombo vyavo vyosena vavyocele nakakahya.
Vatambwile vyuma vyakupukula vyosena, navakukwata vosena, na­vatu navimuna.
Kaha vanehele tupinji, navimuna vakukwata, navyuma vyakupukula, kuli Mose nakuli kapilixitu Eleyaza nakulizavu lyavana vaIsalele, kucilombo kuze kuvyana vyaMowave kuYotau kuYeliko.
Jino Mose nakapilixitu Eleyaza navaka-kulitulaho jalizavu vosena, valovokele nakuvakikilila kusali ya­cilombo.
Kaha Mose atenukilile vakulwane jajita, tupitau twamakombakaji na­tupitau twamakulukaji, vaze vaki­ndulukile kukulwa jita.
Mose avambile ngwenyi, Ku­mana, munalame mapwevo vosena vavatonyi?
Talenu, ava vakivo vaze valingixile vana vaIsalele kuzamuka halizu lyaMbalame, nakuhengesa kuli Ye­hova hamulonga waPeyole, kaha ngoco musongo wacihita wejile mu­lizavu lyaYehova.
Xikaho jino jihenu malunga vo­sena muli vana vavandende, nama­ pwevo vosena valimona lyehi nama­lunga hakusavala navo.
Oloze vana vamapwevo vosena vaze vacili kanda valimone nama­lunga hakusavala navo, lilaminenuvo vavatonyi.
Enu nawa twamenunga kusali yacilombo makumbi atanu naavali, Wexowo najihi mutu, nawexowo nawa nakwate hali umwe vanajihi. Litomesenu halikumbi lyamucitatu, nahalikumbi lyamucitanu naavali, nayenu natupinji twenu.
Navyuma vyakuvwala vyosena nawa navyuma vyamalambu vyo­sena, navyuma vyakutunga nama­ngona avapembe vyosena, navyuma vyamutondo vyosena, mukalitomeselavyo.
Kaha kapilixitu Eleyaza ambile kuli malunga vaka-jita, vaze vayile nakulwa, ngwenyi, Eci cikiko cilika caluximbi elu vanalweze Mose kuli Yehova ngwenyi,
Oloze ulu napalata naunengu nafwelu naxitanyu nasumbu,
vyexovyo vyuma vinahase kuhita mukakahya, muvihicisa mukakahya, kaha hinavitoma. Oloze vavitomese nameyaze akutomesa kukupihya. Kaha vyexovyo vyakuhona kuhita mukakahya mukavihicisa mumeya.
Mukakosa mahinenu nawa hali­kumbi lyamucitanu naavali, kaha hinamutoma. Hakukumisa, numba mukahete mucilombo.
Yehova ambile kuli Mose ngwe­nyi,
Lavenu vaze vanakwate, navatu navimuna, ove nakapilixitu Eleyaza navamyata jajitanga javakakuluka jalizavu.
Vaze vanakwate uvapanga mu­kaci, ava vavaka-kutacikiza kwasa jita vayanga nakulwa, ava valizavu lyosena.
Tambula nawa mulambu waYe­hova kuli malunga vaka-jita valovokanga nakulwa, hamakulukaji atanu umwe, hamakulukaji atanu umwe, nakuli vatu nakuvangombe, nakuvimbulu, nakuvimuna vava­ndende.
Vatambule kucimbwa cavo uva­hane kuli kapilixitu Eleyaza kupwa wana waYehova wakuzundula.
Kaha kucimbwa cavana vaIsalele utambulako umwe wakusakula hamakumi atanu, umwe hamakumi atanu, nakuli vatu nakuvangombe, nakuvimbulu, nakuvimuna vavande­nde, kuvimuna vosena, uvahane kuli vaLevi vaka-kulama tavanaku ya­Yehova.
Kaha Mose nakapilixitu Eleyaza valingile nge omu valwezele Mose kuli Yehova.
Jino ava vakwacile, vakulunjika havyuma vize vatambwile vatu vakajita, vapwile mikoko vihita vitanu nacimwe natununu tutanu natuvali namakombakaji atanu,
navangombe tununu tutanu na­tuvali namakombakaji avali,
navimbulu tununu tutanu na­kamwe nalikombakaji limwe.
Kaha vatu vamapwevo vosena vaze vapwile kanda valimone lyehi namalunga hakusavala navo vapwile vatu tununu tutatu namakombakaji avali.
Cimbwa cize capwile cazano ca­vaze valovokele nakulwa, kuvalava vapwile mikoko vihita vitatu natu­nunu tutatu namakombakaji atanu naavali namakulukaji atanu.
Mulambu waYehova wahamikoko wapwile makulukaji atanu nalimwe namakumi atanu naavali navatanu.
Vangombe vapwile tununu tu­tatu namakombakaji atanu nalimwe. Mulambu waYehova wahavangombe wapwile makumi atanu naavali na­vavali.
Vimbulu vapwile tununu tutatu namakulukaji atanu. Mulambu wa­Yehova wahavimbulu wapwile ma­kumi atanu nalimwe nacimbulu umwe.
Vatu vapwile kanunu kamwe namakombakaji atanu nalimwe. Mu­lambu waYehova wahali vatu wa­pwile vatu makumi atatu nava­vali.
Ngoco mulambu uze wawana waYehova wakuzundula Mose auhanyine kuli kapilixitu Eleyaza, nge omu valwezele Mose kuli Yehova.
Kucimbwa cavana vaIsalele, cize apangunwine Mose kuli malunga vaze valwile
(jino cimbwa calizavu capwile mikoko vihita vitatu natununu tutatu namakombakaji atanu naavali namakulukaji atanu,
navangombe tununu tutatu na­makombakaji atanu nalimwe,
navimbulu tununu tutatu na­makulukaji atanu,
navatu kanunu namakombakaji atanu nalimwe),
kucimbwa cavana vaIsalele Mose atambwile umwe wakusakula hama­kumi atanu, umwe wakusakula ha­makumi atanu, nahali vatu naha­vimuna, avahanyine kuli vaLevi vaka-kulama tavanaku yaYehova, nge omu valwezele Mose kuli Ye­hova.
Jino vakulwane vaze vapwile vamyata jamakombakaji avaka-jita, tupitau twamakombakaji natupitau twamakulukaji, vapandamine kuli Mose,
Vambile kuli Mose ngwavo, Etu vangamba jove tunalave lyehi ma­lunga vaka-jita vali kuli etu, kaha kakwahonene cipwe minetu umweko.
Ngoco tunanehe wana waYehova, evi nawane mutu himutu, vyuma vyaulu, malenge akuvwala kumahinji navinunga natuzekeso natupata twakuvwala kumatwitwi namisele, nakulinga cakufwika hamyono yetu ku­meso aYehova.
Kaha Mose nakapilixitu Eleyaza vavatambwile ulu uze, vyuma vyakufula vyosena.
Ulu wawana wakuzundula wosena uze vahanyine kuli Yehova, uze wakuli tupitau twamakombakaji na­kuli tupitau twamakulukaji, wapwile jixekele kanunu kamwe namakombakaji atanu nalimwe namakulukaji atanu naavali namakumi ata­nu.
(Mwomwo vaka-jita valitambwilile vyuma, mutu navyenyi mutu navyenyi.)
Kaha Mose nakapilixitu Eleyaza vatambwile ulu uze kuli tupitau twamakombakaji nakuli ava vamakulukaji, vaunehele mumbalaka ya­kuliwanyina, kupwa wakwanukilangaho hali vana vaIsalele kumeso j aYehova.
Jino vana vaLuvene navana vaNgate vapwile navimuna vavavulu cikumakuma. Kahomu va­mwene lifuci lyaYazele nalifuci Ngileyate, kutalako kukiko kuma kwavimuna,
vana vaNgate navana vaLuvene vejile nakuhanjika kuli Mose nakuli kapilixitu Eleyaza nakuli vaka-kuli­tulaho jalizavu ngwavo,
Atalote naNjivone naYazele naNyimila na Hexevone naEleyale naSevame naNevo naMbeyone,
lifuci lize avetele Yehova kumeso alizavu lyavaIsalele, likiko lifuci lyavimuna, kahetu vangamba jove tuli navimuna.
Kaha vamwambile ngwavo, Nge tunawane likoji kumeso ove, vatuhanetu vangamba jove lifuci eli kupwa luheto lwetu. Kanda ukatuzawisa Yotauko.
Mose ambile kuli vana vaNgate nakuli vana vaLuvene ngwenyi, Va­ndumbwenu vakaye kujita kahenu mutwamenga kuno numba?
Ikaze namutangwila micima ya­vana vaIsalele kucina navazauka nakuheta mulifuci lize navahane Yehova?
Mukiko vene muvalingilile ma­senu omu ngwavatumine vakatu­ke kuKatexe-mbalaneya vakatale li­fuci.
Mwomwo hakukanduka kucinema caExekole nakumona lifuci, vatangwile micima yavana vaIsalele, mangana vakane kwingila mulifuci kana avahanyine Yehova.
Kaha Yehova akwacile utenu ha­likumbi lize, alixingile ngwenyi,
 Camwenemwene, hali malungava vanalovoka muEjipitu, kufumisa kuli ava vamyaka makumi avali nakusa­mbula, cipwe umwe kexi kukamona lifuci lize ngwalixingilile kuli Apala­hama nakuli Isaka nakuli Yakovako, mwomwo kavangukavile namicima yavo yosenako, xikaho.
Xina Kaleve kaha mwanaYefune kaKenaze, naYoxuwa mwanaNune, mwomwo vanakave Yehova nami­cima yavo yosena, xikaho.
Kaha Yehova akwacile utenu hali vaIsalele, avakimbwojokeselenga mupambo myaka makumi awana, palanga nomu valalile vaka-cisemunwino cize vosena vaze valingile mwamupi kumeso aYehova.
Kaha kumana, enu munakatuka nakuxisa muli masenu, mumbuto yamalunga vaka-xili, mangana muhakileko ceka kuliyena lyautenu waYehova hali vaIsalele.
Mwomwo nge namwalumuka na­kuseza kumukava, mwavaseza ceka mupambo, kaha namunongesa vatu ava vosena.
Kaha vapandamine kuli ikiye, vamwambile ngwavo, Natutunga malimba avimuna jetu kuno, name­mbo akutwama vana vetu vavande­nde.
Oloze etu vavene natupwa twavwala lyehi vitwa vyetu nakuvatwaminyina vana vaIsalele, palanga nomu natukalinga hitunavahetesa lyehi kwavo. Kaha vana vetu vava­ndende navatwamanga kumembo kana ali najikembwe, kucina vatu vakutwama mulifuci.
Katwexi kukakinduluka ceka kujizuvo jetuko, kuvangomu navaka­linga vana vaIsalele hivanaswane lyehi mutu himutu uswana wenyi.
Mwomwo katwexi kukaswana navo musali yaYotau nakutwala kulutweko, mwomwo uswana wetu tunauwane lyehi musali yaYotau muno kumutamba wamusamuko, xikaho.
Mose avambile ngwenyi, Kaci nge namulinga ngoco, nge namuvwala vitwa vyenu muyenga kujita kumeso aYehova,
nge vakwenu malunga vosenava vanavwale vitwa navazauka Yotau kumeso aYehova palanga nomu mwakalinga hanahange lyehi vakakole jenyi kumeso enyi,
nomu navakalinga hivanafungulula lyehi lifuci lyosena kumeso aYehova, numba mukakinduluke, nakupwa mwazeneka cuma cakumipayixila kumeso aYehova nakumeso avaIsalele, kaha lifuci lino nalikapwanga luheto lwenu kumeso aYe­hova.
Oloze nge namukana kulinga ngoco, talenu, munamuvulumuna Yehova, kaha tacikizenu, mulonga wenu naukamiwana.
Litungilenu membo akutwama vana venu vavandende, namalimba avimuna jenu vavandende. Lingenu nganomu munahanjika natunwa twenu.
Kaha vana vaNgate navana va­Luvene Vambile kuli Mose ngwavo, Etu vangamba jove natulinga nga­nomu unatulweze ove mwata we­tu.
Vana vetu vavandende nama­pwevo jetu namautangetu navimuna jetu vosena navatwamanga kuze kumembo akuNgileyate.
Oloze etu vangamba jove, ma­lunga vosenava vanavwale vitwa vyajita, natuzauka kumeso aYehova nakuya kujita, nganomu unambe ove mwata wetu.
Ngoco Mose ahanyine luximbi lwakuvavuluka kuli kapilixitu Ele­yaza nakuli Yoxuwa mwanaNune nakuli vamyata jajitanga javakaku­luka jamiyaci yavana vaIsalele.
Mose avambile ngwenyi, Kaci nge vana vaNgate navana vaLuvene navakazauka Yotau nayenu, malu­nga vakuvwala vitwa vyavo vosena, nakuya kujita kumeso aYehova, nge navakafungulula lifuci kumeso enu, numba mukavahane lifuci Ngileyate kupwa luheto lwavo.
Oloze nge navakakana kuzauka kumeso enu nakuvwala vitwa vyavo, vakatwamenga naluheto lwavo mu­kaci kenu mulifuci lyaKanane.
Kaha vana vaNgate navana va­Luvene vamukumbulwile ngwavo, Mwanambe Yehova kuli etu vanga­mba jove, mukiko vene munatulingila.
Natuzauka tunavwale lyehi vitwa vyetu kumeso aYehova nakuheta mulifuci lyaKanane, kaha luheto lwauswana wetu natutwamanga na­lwo musali yaYotau muno.
Kaha vana vaNgate navana va­Luvene nacimbwa camuyaci waMa­nase mwanaYosefwe Mose avaha­nyine wangana waXihone mwangana wavaAmole, nawangana waOnge mwangana waMbaxane, lifuci lize nge omu ahicile membo alyo najingiza jawo, membo alifuci lize ji­ngulwixi.
Ngoco vana vaNgate vatungile Njivone naAtalote naAlowele
naAtalote-xofwane naYazele naYongoveha
naMbete-nyimila na Mbete-halane, akiko apwile membo akujingulwisa najikembwe, namalimba avi­muna vavandende nawa.
Vana vaLuvene vatungile Hexevone na Eleyale naKilyate-aime
naNevo naMbale-meyone (nakuwaluka majineka), naXivima. Oloze membo aze vatungile vawalukile majineka.
Vana vaMakile mwanaManase vayile kuNgileyate, vatambwileko, vahangile vaAmole vaze vapwileko.
Mose ahanyine Ngileyate kuli Makile mwanaManase, kaha atwa­minenga kuze.
Yaile mwanaManase ayileko, atambwile membo aze apwileko, awa­lukile ngwenyi, Havote-yaile.
Nova nawa ayileko, atambwile Kenate namembo apwileko, alukileko ngwenyi, Nova, halijina lyenyi.
Eyi yikiko misango yavana vaIsalele omu valovokele namayongomenavo mulifuci lyaEji­pitu kumavoko aMose naAlone.
Mose asonekele kulovoka cavo nge kumisango yavo nge omu va­mulwezele kuli Yehova. Eyi yikiko misango yavo hakulovoka cavo.
 Vakatukile kuLamasese haka­kweji wakulivanga, halikumbi lya­kakweji wakulivanga lyakusokesa mulikumi naatanu. Hakuca hakuha­mbakana paseka vana vaIsalele valovokele namavoko akuzundula helu kumeso avaEjipitu vosena,
omu vapwile vaEjipitu nakufunda vatwatwa javo vosena, vaze avetele Yehova muli vakivo. Natulunga twavo nawa Yehova avazangamixile.
Vana vaIsalele Vakatukile kuLa­masese, vatungile cilombo cavo ku­Sukote.
 Vakatukile kuSukote, vatungile cilombo cavo kuEtame, kusembwa yapambo.
 Vakatukile kuEtame, valikonekelele nakuheta kuPi-hahilote, kukiko kulutwe lwaMbale-zefwone, vatu­ngile cilombo cavo kulutwe lwaMingitole.
 Vakatukile kuHahilote, yahicile mukaci kakalungalwiji namupambo. Kaha vatambukile makumbi atatu mupambo yaEtame, vatungile cilo­mbo cavo kuMala.
 Vakatukile kuMala, Vahetele ku­Elime. KuElime kwapwile tuselwoke vameya likumi navavali, namikoma makumi atanu naavali. Kaha vatu­ngile cilombo cavo kuze.
Vakatukile kuElime, vatungile cilombo cavo kwakamwihi naka­lungalwiji Ucila.
Vakatukile kuKalungalwiji Ucila, vatungile cilombo cavo mupambo Xine.
Vakatukile mupambo Xine, va­tungile cilombo cavo kuNdofwoka.
Vakatukile kuNdofwoka, vatu­ngile cilombo cavo kuAluxe.
Vakatukile kuAluxe, vatungile cilombo cavo kuLefwicime, kuze kwazenekele meya akunwa vatu.
Vakatukile kuLefwicime, vatu­ngile cilombo cavo mupambo ya­Xinai.
Vakatukile mupambo yaXinai, vatungile cilombo cavo kuKivilotehatava.
Vakatukile kuKivilote-hatava, vatungile cilombo cavo kuHazelote.
Vakatukile kuHazelote, vatungile cilombo cavo kuLicima.
Vakatukile kuLicima, vatungile cilombo cavo kuLimone-peleze.
Vakatukile kuLimone-peleze, va­tungile cilombo cavo kuLivina.
Vakatukile kuLivina, vatungile cilombo cavo kuLisa.
Vakatukile kuLisa, vatungile ci­lombo cavo kuKehelata.
Vakatukile kuKehelata, vatungile cilombo cavo kupili Xefwele.
Vakatukile kupili Xefwele, vatu­ngile cilombo cavo kuHalata.
Vakatukile kuHalata, vatungile cilombo cavo kuMakelote.
Vakatukile kuMakelote, vatu­ngile cilombo cavo kuTahate.
Vakatukile kuTahate, vatungile cilombo cavo kuTela.
Vakatukile kuTela, vatungile ci­lombo cavo kuMicika.
Vakatukile kuMicika, vatungile cilombo cavo kuHaxamona.
Vakatukile kuHaxamona, vatu­ngile cilombo cavo kuMoselote.
Vakatukile kuMoselote, vatungile cilombo cavo kuMbene-yakane.
Vakatukile kuMbene-yakane va­tungile cilombo cavo kuHole-hangitangate.
Vakatukile kuHole-hangitangate, vatungile cilombo cavo kuYotovata.
Vakatukile kuYotovata, vatungile cilombo cavo kuAvalona.
Vakatukile kuAvalona, vatungile cilombo cavo kuEjone-ngevele.
Vakatukile kuEjone-ngevele, va­tungile cilombo cavo mupambo Jine (kuze kuKatexe).
Vakatukile kuKatexe, vatungile cilombo cavo kupili Hole, kusembwa yalifuci lyaEtome.
 Kaha kapilixitu Alone akandu­kile kupili Hole nge omu vamu­lwezele kuli Yehova, afwile kuze mumwaka wakusokesa mumakumi awana kufumisa haze valovokele vana vaIsalele mulifuci lyaEjipitu, hakakweji wamucitanu, halikumbi lyakakweji lyakulivanga.
Kaha Alone apwile namyaka likulukaji namakumi avali nayitatu haze afwile hapili Hole.
Jino  kaKanane, mwangana wa­Alate, uze atwamine kuSulo kulifuci lyaKanane, evwile kwiza cavana vaIsalele.
Kaha vakatukile kupili Hole, vatungile cilombo cavo kuZalamona.
Vakatukile kuZalamona, vatu­ngile cilombo cavo kuPunone.
Vakatukile kuPunone, vatungile cilombo cavo kuOvote.
Vakatukile kuOvote, vatungile cilombo cavo kuIye-avalime, kungiza yaMowave.
Vakatukile kulyime, vatungile cilombo cavo kuNjivone-ngate.
Vakatukile kuNjivone-ngate, va­tungile cilombo cavo kuAlamonenjivilataime.
Vakatukile vatungile cilombo cavo kujipili jaAvalime kulutwe lwaNevo.
Vakatukile kujipili jaAvalime, vatungile cilombo cavo kuvyana vyaMowave kuYotau kuYeliko.
Kaha vatungile cilombo cavo kuYotau kufumisa kuMbete-yeximote mbwe nakuAvele-xicime kuvyana vyaMowave.
Jino Yehova ambile kuli Mose kuyyana vyaMowave kuYotau kuYeliko ngwenyi,
Hanjika kuli vana vaIsalele uva­mbulile ngwove, Enu hakuzauka Yotau nakuheta mulifuci lyaKanane,
mukahunga vaze vatwama muli­fuci vosena kumeso enu, mukanongesa malolwavo akwola osena, mukanongesa makombelo avo akuzuzulula osena, mukasande milundu yavo yakunyunga yosena.
Mukaheta lifuci lize mukatwamengamo, mwomwo ngunahane li­fuci kuli enu mulihetenga.
Mukaswana lifuci nakusakula natutacikijilo nge mwaya jitanga jenu. Ava vanavulu mukavahana uswana waunene, kahava vanakehe! mukavahana uswana waundende. Kwexokwo nakumwinyikila katacikijilo mutu, kukiko kukapwe kwenyi. Mukaswana nge kumiyaci yavaka­kuluka jenu.
Oloze kaci nge namukana kuhanga vaze vatwama mulifuci ku­meso enu, kaha vaze namukaseza vahali vakivo navakapwa nge mi­ngonga mumeso enu, namambimbo mujihaci jenu, kaha navakamiyanjisanga mulifuci lize munatwame.
Ngoco nacikasoloka, muze ngwajinyine kuvalinga vakivo, mukiko vene munangukamilingenu.
Yehova ahanjikile kuli Mose ngwenyi,
Valweze vana vaIsalele uvambulile ngwove, Enu hakwingila mulifuci j lyaKanane (eli likiko lifuci lize nali­kapwa uswana wenu, lifuci lyaKa­nane mwahita ngiza yalyo),
kaha lifuci lyenu lyakusulo likapwe kufumisa kupambo Jine nakuhita kuluhaci lwaEtome. Ngiza yenu yakusulo yikafume kusongo yaCijiva caMungwa yikatwale kumusamuko.
Ngiza yenu yikalumuke yikatwale kusulo, kumukandu wakuAkalavime kunote, yikahete kuJine. Kaha kulovoka cayo cikapwe kusulo, kuKatexe-mbalaneya kunote, nakulovoka kuHazale-atale nakuhita kuAzamona.
Ngoco ngiza yikalumuke kufuma kuAzamone yikahete kukalwiji wa­Ejipitu, kaha kulovoka cayo cika­pwe kukalungalwiji.
Jino ngiza yenu yakumulauko yikapwenga kukalungalwiji wamu­nene nangenge yenyi, ikiye Ukapwe­nga ngiza yenu yakumulauko.
Eyi yikiko yikapwenga ngiza yenu yakunote. Kufumisa kukalungalwiji wamunene mukalifunjikila nakupili Hole.
Kufumisa kupili Hole mukalifu­njikila nakuze kwakwingilila kuHa­mate. Kulovoka cangiza cikapwe kuZetate.
Ngiza yikalovoke kuJifwilone, ka­ha kulovoka cayo cikapwe kuHazale-enane. Eyi yikapwenga ngiza yenu yakunote.
Ngiza yenu yakumusamuko mukayifunjika kufuma kuHazale-enane nakuheta kuXefwame.
Ngiza yikafume kuXefwame yikaxikumuke kuLivila, kutala kumusamuko, kuAine kumulauko. Ngiza yikaxikumuke yikahete kusongo yacijiva caKinelete kutala kumu­samuko.
Ngiza yikaxikumuke kuYotau, kaha kulovoka cayo cikapwe ku­cijiva caMungwa. Eli likapwenga lifuci lyenu nge mwaya jingiza jalyo jingulwixi ndo.
Jino Mose avalwezele vana va­ Isalele ngwenyi, Eli likiko linapu lifuci lize namukaswana hakusakula natutacikijiio, lize alwezele Yehova kuhana kumiyaci yitanu nayiwana nacimbwa camuyaci,
mwomwo muyaci wavana va­ Luvene mwaya jitanga javakakuluka javo, namuyaci wavana vaNgate mwaya jitanga javakakuluka javo, vakivo vanatambula lyehi uswana wavo, nacimbwa camuyaci waMa­nase nawa vanatambula lyehi uswana wavo.
Miyaceyi yivali nacimbwa camuyaci vanatambula lyehi uswana wa­vo musali yaYotau kuYeliko kumu­tamba wamusamuko kutala kumwizakumbi.
Jino Yehova ahanjikile kuli Mose amwambile ngwenyi,
Awa akiko majina amalunga vaze navakamipangila lifuci kupwa uswa­na wenu, ou kapilixitu Eleyaza, ou Yoxuwa mwanaNune.
Kaha mukasakula muka-kulitulaho umwe kumuyaci, muka-kulitulaho umwe kumuyaci, mangana vakapange lifuci kupwa uswana wenu.
Awa akiko majina amalunga kana. Ou wakumuyaci waYuta ikiye Kaleve mwanaYefune.
Ou wakumuyaci wavana vaXi­meyone ikiye Xemwele mwanaAmi­hute.
Ou wakumuyaci waMbenjamine ikiye Elitate mwanaKixilone.
Ou wakumuyaci wavana vaNda­ne, muka-kulitulaho, Mbuki mwanaYongoli.
Ava vahali vana vaYosefwe, ou wakumuyaci wavana vaManase, muka-kulitulaho, Hanyele mwanaEfwote.
Ou wakumuyaci wavana vaEfwa­lime, muka-kulitulaho, Kemwele mwanaXifwatane.
Ou wakumuyaci wavana vaZevu­lune, muka-kulitulaho, Elizafwane mwanaPalanake.
Ou wakumuyaci wavana vaIsa­kale, muka-kulitulaho, Palacele mwanaAzane.
Ou wakumuyaci wavana vaAxele, muka-kulitulaho, Ahihute mwanaXelomi.
Ou wakumuyaci wavana vaNa­fwatale, muka-kulitulaho, Petahele mwanaAmihute.
Ava vakivo vaze alwezele Yehova kupangila uswana kuli vana vaIsalele mulifuci lyaKanane.
Jino Yehova ahanjikile kuli Mose kuvyana vyaMowave kuYotau kuYeliko ngwenyi,
Valweze vana vaIsalele vakaVahane vaLevi membo akutwama akuuswana waluheto lwavo, navipapa nawa kumembo aze jingulwixi mukavihana kuli vaLevi.
Vakahetenga membo kana ma­ngana vakatwamengamo, kaha vipapa vyakuhatako vikapwenga vya­vimuna javo, vyaluheto lwavo, vyatunyama twavo vosena.
Vipapa vyakumembo aze, vize namukavahana vaLevi, vikapwe vyakufuma kukembwe yalimbo nakuheta kulikombakaji lyajikuvite kwosena jingulwixi.
Mukeseka kusali yalimbo jikuvite makombakaji avali kumutamba wamusamuko, najikuvite makombakaji avali kuluhaci lwakusulo, najikuvite makombakaji avali kumutamba wa­mulauko, najikuvite makombakaji avali kuluhaci lwanote, nalimbo lyakutwama mukaci. Evi vikiko vi­kapwe vipapa vyavo vyakumembo aze.
Membo aze namukavahana va­Levi akapwe membo akuswama aze atanu nalimwe, aze namukahana mangana wexowo mwakajiha mutu akacinyineko. Kaha mukawezako nawa membo makumi awana na­membo avali.
Membo osenaze namukavahana vaLevi akapwe membo makumi awana namembo atanu naatatu, membo aze navipapa vyawo.
Kaha membo aze namukahana akutambula kuluheto lwavana va­Isalele, kuli ava vanavulu mukatambulako amavulu, kuli ava vanakehe mukatambulako amandende. Mutu himutu akahane membo enyi kuli vaLevi nge kutesa nauswana wenyi uze mwakaswana.
Yehova ahanjikile kuli Mose, amwambile ngwenyi,
Hanjika kuli vana vaIsalele uva­mbulile ngwove, Enu hakuzauka Yotau nakuheta mulifuci lyaKanane,
kalitongwelenu membo kupwa membo akuswama, mangana We­xowo mwakajiha mutu hamutamu akacinyineko.
Membo kana akapwe akuswama muka-kutenda kuli enu, mangana wexowo mwakajiha mutu akazeneke kufwa, kuvanga mwakemana kumeso alizavu vakamusopese.
Membo aze namukahana akapwe membo akuswama atanu nalimwe kuli enu.
Kahanenu membo atatu musali yaYotau, namembo atatu mulifuci lyaKanane. Akapwe membo aku­swama.
Membo aze atanu nalimwe aka­pwe hali vana vaIsalele nahali va­ngeji nahali vaka-kuzuzumana muli vakivo, mangana vakaswamemo, mangana wexowo mwakajiha mutu hamutamu akacinyineko.
Oloze kaci nge amuvetanga na cuma cafwelu, nge mutu himwafwa, kaha ikiye muka-kujiha mutu. Muka-kujiha mutu vakamujihe ca­kumujiha.
Kaci nge amuvetanga nalilolwa Nakukwata mulivoko vanahase kujihisa mutu, nge mutu himwafwa, kaha ikiye muka-kujiha mutu. Mukakujiha mutu vakamujihe cakumu­jiha.
Mokomoko, kaci nge amuveta­nga nacuma camutondo cakukwata mulivoko vanahase kujihisa mutu, nge mutu himwafwa, kaha ikiye muka-kujiha mutu. Muka-kujiha mutu vakamujihe cakumujiha.
Ivene muka-kutenda manyinga akamujihe muka-kujiha mutu. Omu mwakamuwana akamujihe.
Kaci nge amuxinjilanga hakumuhunga, mokomoko kaci nge amwasanga hakumuswaminyina, ngoco himwafwa,
mokomoko kaci nge amuvetanga nalivoko nakole, ngoco mutu himwa­fwa, kaha ou amuvetanga vakamu­jihe cakumujiha. Ikiye muka-kujiha mutu. Omu navakamuwana kuli muka-kutenda manyinga, akamujihe uze muka-kujiha mutu.
Oloze kaci nge amuxinjikanga cakukasumuka cakuzeneka kole, mo­komoko kaci nge amwasanga cuma cimwe cakuzeneka kumuswaminyina,
cipwe nalilolwa mwahasa kufwa mutu, cakuzeneka kumumona, kaci nge amwasangalyo ngoco mutu hi­mwafwa, kaci nge kapwile muka-kole wenyiko, kasakile kumupihisako,
kaha vaka-lizavu vakasopese uze navete namuka-kutenda manyinga, nge mwaya mazu akuyulawa.
Uze najihi mutu vaka-lizavu vakamupululule mulivoko lyamukakutenda manyinga. Kaha vaka-lizavu vakamuhilwise kwimbo lyenyi lyakuswama, kuze acinyinanga. Akatwamengako palanga nakukufwa cakapilixitu wakulitulaho, ou vawavixile maji ajila.
Oloze uze najihi mutu, kaci nge hamwe mwakazomboka ngiza yali­mbo lyenyi lyakuswama, kuze mwacinyina,
nge muka-kutenda manyinga himwamuwana kusali yangiza yalimbo lyenyi lyakuswama, kaci nge mukakutenda manyinga himwamujiha uze ajihile mutu, kexi kukapwa namulo­nga wamanyingako.
Mwomwo kaci asalanga kwimbo lyenyi lyakuswama palanga nakuku­fwa cakapilixitu wakulitulaho, xi­kaho. Oloze omu mwakalinga kapi­lixitu wakulitulaho hanafu lyehi, numba uze ajihile mutu akakindu­luke kulifuci lyaluheto lwenyi.
Vyumevi vikapwe cilika caciyulo kuli enu mukusemunwina cenu co­sena kwosena munatwame.
Wose mwakajiha mutu himutu, uze najihi mutu vakamujihe haunjiho wavinjiho. Oloze Cinjiho umwe kaha kanda akambulula unjiho wakupa­yisa mutu numba afweko.
Kaha nawa, kanda mukatambula ndando yakusokola mwono wamutu uze najihi mutu, uze ali namulonga wakufwilako. Vakamujihe cakumu­jiha.
Kanda mukatambula ndando yakumusokola uze nacinyina kwimbo lyenyi lyakuswama numbeze ceka nakutwama mulifuciko, kuvanga ha­kufwa cakapilixitu.
Ngoco kanda mukajilulula lifuci munatwameko. Mwomwo manyinga, akiko eji kujilululanga lifuci. Kaha lifuci kavahasa kulikukila manyi­ngaze vanamwangemo, xina kuva­nga namanyinga ayauze awamwangile.
Kanda mukajilulula lifuci muna­twame, omu ngwatwamAmi. Mwo­mwo Ami Yehova ngunatwame mu­kaci kavana vaIsalele.
Jino vamyata jajitanga javakakuluka vakutanga yavana vaNgileyate mwanaMakile mwana­Manase, ava vakujitanga javana va­Yosefwe vapandamine, vahanjikile kumeso aMose nakumeso avakakulitulaho, vamyata jajitanga java­kakuluka javana vaIsalele,
Vavambile ngwavo, Yehova amu­lwezele mwata wetu kuhana lifuci kuli vana vaIsalele hakusakula natutacikijilo, kupwa uswana wavo. Kaha vamulwezele mwata wetu kuli Yehova ngwavo, akahane uswana wandumbwetu Zelofwehate kuli vana venyi vamapwevo.
Jino kaci nge navakasomboka kuli malunga vakumiyaci yavana vaIsa­lele yeka, uswana wavo hinavakaufumisa kuuswana wavakakuluka jetu, nakuuhakila kuuswana wamuyaci uze navakasambukila. Ngoco hinavakaufumisa kucazano causwana wetu.
Kahomu nakukapwa yovele ya­vana vaIsalele, kaha uswana wavo hinavakauhakilako kuuswana wa­muyaci uze navakasambukila, ngoco uswana wavo hinavakaufumisa ku­uswana wamuyaci wavakakuluka jetu.
Mose avalwezele vana vaIsalele nge omu lyayile lizu lyaYehova ngwenyi, Muyaci wavana vaYosefwe vanahanjika kanawa.
Eci cikiko cuma nalweze Yehova hali vana vaZelofwehate vamapwevo ngwenyi, Vakasomboke kuli vexovo vanamono vamwaza, oloze vakasomboke kuli vaka-tanga yamuyaci wasevo kaha.
Ngoco kakwexi uswana wavana vaIsalele umwe naukafuma kumu­yaci umwe nakusambukila kumuyaci wekako. Mwomwo vana vaIsalele vakakacilenga mutu himutu kuuswana wamuyaci wavakakuluka je­nyi.
Kaha pwevo hipwevo, uze nahete uswana kumuyaci himuyaci wavana vaIsalele, akapwe pwevo lyalunga wakutanga yamuyaci waise, ma­ngana vana vaIsalele vakahete mutu himutu uswana wavakakuluka jenyi.
Ngoco kakwexi uswana wavana vaIsalele umwe naukafuma kumuyaci umwe nakusambukila kumuyaci we­kako. Mwomwo vaka-miyaci yavana vaIsalele vakakacilenga ou kuuswana wenyi ou kuuswana wenyi.
Nge omu valwezele Mose kuli Yehova, mukiko muvalingile vana vaZelofwehate.
Mwomwo Mala naCiliza naHongola naMilika naNowa, vana vaZelofwehate, vasombokele kuli vana vavandumbwasevo.
Vasombokele kuli vaka-jitanga javana vaManase mwanaYosefwe, kaha uswana wavo watwaminenga kumuyaci watanga yasevo.
Eji jikiko jiximbi namazu aku­yula, evi avalwezele Yehova vana vaIsalele muli Mose kuvyana vyaMowave kuYotau kuYeliko.
