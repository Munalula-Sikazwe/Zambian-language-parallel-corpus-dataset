Pabushiku bwakutaanguna mumweenshi wabili mumwaaka wabili kuswa paciindi bene Isilaeli ndibakaswa mucishi ca muIjipiti, Mwaami Lesa wakaambila Mose muTente ya Cipangano muluyanga lwa Sinayi ayi, 
“Webo aAloni mulyeelete kubelenga bene Isilaeli boonse kuswa mushipani sha mumukowa amukowa alimwi ŋanda aŋanda. Ulembe meena a basankwa boonse. 
Webo aAloni mulyeelete kubelenga likoto alikoto lya basankwa bacite myaaka ili makumi obilo nabi bacite myaaka isotokaawo abo beenga bacikonsha kusebensa mulimo wa bushilumamba. 
Musenge musankwa womwi mutanjilili wa mucipani ca mumukowa kuswa mumukowa uli woonse, ayi amucafweeko.” 
Meena a basankwa beshi bakamucaafwe ngaaya.
Simyoni
Juda
Isaka
Sebuluni
Efuleemu
Benjameni
Dani
Asha
Gadi
Nafutali
Basankwa aba mbobakabandwa kuswa pakati ka bene Isilaeli, bamatanjilili ba mikowa ikulukulu. Bakalinga mbobamatanjilili ba bashipani sha mumikowa ya bene Isilaeli. 
Kwiinda mulucafwo lwa basankwa aba bali likumi abobilo, Mose aAloni 
bakabunganya bene Isilaeli boonse pabushiku bwakutaanguna mumweenshi wabili akulemba bantu boonse mushipani sha mumikowa yabo alimwi amumaanda. Nkokwaamba ayi meena a basankwa bacite myaaka makumi obilo aisotoka akalembwa alimwi akubelengwa, 
kweelana abwakaamba Mwaami Lesa. Aboobo muluyanga lwa Sinayi, Mose wakabelenga bantu abo. 
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Balo bene Lefi tabakwe kulembwa pantu pomwi amikowa imwi yoonse 
mukwiinga Mwaami Lesa wakaambila Mose ayi, 
“Pakunoobelenga bene Isilaeli bamwi, tamweelete kubelenga bene Lefi. 
Sombi ukabape bunene bwa muTente yangu ya Cipangano ashintu sha njiyo shoonse. Balaakunooinyamuna pantu pomwi ashintu sha njiyo, kusebensela mumo alimwi akwiishingulusha misumba yabo. 
Lyoonse pakulonsha Tente ya Cipangano, bene Lefi balyeelete kukulula Tente akuya mukwiiyaka pamusena umwi upya. Umwi uli woonse weenga wasena kufwaafwi aTente ulaakucaikwa. 
Ono bene Isilaeli boonse balaakuyaka misumba yabo mumakoto makoto, nkokwaamba ayi musankwa uli woonse mulikoto lyakwe alimwi pafwaafwi ambembela yabo. 
Sombi bene Lefi balaakuyaka misumba yabo kushingulusha Tente ayi banooilama kukasha muntu uli woonse kusena pafwaafwi akulengesha ayi bukali bwangu bube pabene Isilaeli.” 
Aboobo bene Isilaeli bakacita shoonse isho Mwaami Lesa nshaakalwiita Mose.
Mpomunyaawo Mwaami Lesa wakaambila Mose aAloni ayi, 
“Na bene Isilaeli bayaka misumba, musankwa womwi awomwi ulyeelete kuyakila pafwaafwi ambembela ya likoto lyakwe, aya mukowa wakwe. Misumba ilyeelete kuyakwa kantalamukila kuswa kuTente akwiishinguluka.”
Kulubasu lwa kwicwe, makoto a mumukowa wakwe Juda alyeelete kuyaka misumba yabo pafwaafwi ambembela yabo. Mutanjilili wa bamumukowa uyu nguNashoni mwanaakwe Aminadabu. 
Mweelo wa basankwa bacikonsha kusebensa mulimo wa bushilumamba mulikoto ili ngu 74,600.
Mukowa wakwe Isaka ngweshi ukonkane awakwe Juda. Mutanjilili wa mukowa uyu nguNetanelo mwanaakwe Suwa. 
Mweelo wa basankwa bacikonsha kusebensa mulimo wa bushilumamba mulikoto ili ngu 54,400.
Kuswawaawo palaakwisa mukowa wakwe Sebuluni. Mutanjilili wabo ngu Elyabu mwanaakwe Eloni. 
Mweelo wa basankwa bacikonsha kusebensa mulimo wa bushilumamba mulikoto ili ngu 57,400.
Nkokwaamba ayi basankwa boonse bakapekwa kuyakila kumukowa wakwe Juda, kweelana amakoto abo, bakakumana 186,400. Likoto ili ndyeshi likanooli kunembo pakunooya.
Kulubasu lwa kumalenge kulaakuyakila makoto a mumukowa wakwe Lubeni, pafwaafwi ambembela yabo. Mutanjilili wa mukowa uyu nguElisuli mwanaakwe Sheduwa. 
Mweelo wa basankwa bacikonsha kusebensa mulimo wa bushilumamba mulikoto ili ngu 46,500.
Balo balaakubambana amukowa wakwe Simyoni. Mutanjilili wa mukowa wakwe Simyoni uyu nguShelumyelo mwanaakwe Sulishadayi. 
Mweelo wa basankwa bacikonsha kusebensa mulimo wa bushilumamba mulikoto ili ngu 59,300.
Kuswawaawo palaakwisa mukowa wakwe Gadi. Mutanjilili wabo nguEliyasafu mwanaakwe Dewelo. 
Mweelo wa basankwa bacikonsha kusebensa mulimo wa bushilumamba mulikoto ili ngu 45,650.
Nkokwaamba ayi basankwa boonse bakapekwa kuyakila kumukowa wakwe Lubeni, kweelana amakoto abo, bakakumana 151,450. Likoto ili ndyeshi likanooli lyabili pakunooya.
Ono pakati ka makoto obilo ataanshi alimwi amakoto obilo akweelaako, palyeelete kweenda bene Lefi kabanyamwite aTente. Likoto lili lyoonse linanooya ceenda kweelana ambweshi bakayake misumba alimwi lilyeelete kuba pafwaafwi ambembela ya ndilyo.
Kulubasu lwa kumbo kulaakuyakila makoto a mumukowa wakwe Efuleemu, pafwaafwi ambembela yabo. Mutanjilili wa mukowa uyu nguElishama mwanaakwe Amiyudi. 
Mweelo wa basankwa bacikonsha kusebensa mulimo wa bushilumamba mulikoto ili ngu 40,500.
Kuswawaawo palaakwisa mukowa wakwe Manase. Mutanjilili wa mukowa uyu nguGamalyelo mwanaakwe Pedasa. 
Mweelo wa basankwa bacikonsha kusebensa mulimo wa bushilumamba mulikoto ili ngu 32,200.
Kuswawaawo palaakwisa mukowa wakwe Benjameni. Mutanjilili wa mukowa uyu nguaAbidani mwanaakwe Gidyoni. 
Mweelo wa basankwa bacikonsha kusebensa mulimo wa bushilumamba mulikoto ili ngu 35,400. 
Nkokwaamba ayi basankwa boonse bakapekwa kuyakila kumukowa wakwe Efuleemu, kweelana amakoto abo, bakakumana 108,100. Likoto ili ndyeshi likanooli lyatatu pakunooya.
Ingayi kulubasu lwa kumatwa kulaakuyakila makoto a mumukowa wakwe Dani, pafwaafwi ambembela yabo. Mutanjilili wa mukowa uyu nguAyiyesa mwanaakwe Amishadayi. 
Mweelo wa basankwa bacikonsha kusebensa mulimo wa bushilumamba mulikoto ili ngu 62,700.
Mukowa wakwe Asha ulaakubambana awakwe Dani. Mutanjilili wa mukowa uyu nguPagiyelo mwanaakwe Okulani. 
Mweelo wa basankwa bacikonsha kusebensa mulimo wa bushilumamba mulikoto ili ngu 41,500.
Kuswawaawo palaakwisa mukowa wakwe Nafutali. Mutanjilili wa mukowa uyu nguAyila mwanaakwe Enani. 
Mweelo wa basankwa bacikonsha kusebensa mulimo wa bushilumamba mulikoto ili ngu 53,400.
Nkokwaamba ayi basankwa boonse bakapekwa kuyakila kumukowa wakwe Dani, kweelana amakoto abo, bakakumana 157,600. Likoto ili ndyeshi likanooli kwisule pakunooya pafwaafwi ambembela yabo.
Bene Isilaeli boonse abo bakalembwa, kweelana amikowa alimwi amakoto ngobakalingaamo, pantu pomwi bakakumana 603,550. 
Ono kweelana aMwaami Lesa mbwaakaambila Mose, bene Lefi tabakwe kulembwa pantu pomwi amikowa imwi ya bene Isilaeli.
Munshila iyo bene Isilaeli bakacita shoonse isho Mwaami Lesa nshaakaambila Mose. Bakayaka misumba womwi awomwi pafwaafwi ambembela yabo, alimwi akweenda womwi awomwi mucipani ca mumukowa wakwe.
Ono aba mbobana bakwe Aloni aMose basankwa, paciindi ico Mwaami Lesa ndyaakaamba aMose paKalundu ka Sinayi. 
Aloni wakalinga kucite baana basankwa bone, Nadabu wakwiiya, Abiyu, Eliyasa alimwi aItama. 
Bakananikwa akubikwa pabupailishi. 
Sombi Nadabu alimwi aAbiyu bakacaikwa ndibakabenga mulambu kuMwaami Lesa pamulilo utasalalite muluyanga lwa Sinayi. Basankwa bobilo aba tabakwe kushalaawo. Paceebo ceeci, Eliyasa aItama mbobakasebensa mulimo wa bupailishi mubuumi bwakwe Aloni ishiwabo.
Mpomunyaawo Mwaami Lesa wakaambila Mose ayi, 
“Leta mukowa wa bene Lefi akubapa mulimo wakucafwa Aloni mupailishi. 
Balaakunoocita milimo yoonse iyandika muTente ya Cipangano, mukusebensela bapailishi alimwi abene Isilaeli boonse. 
Balaakunoolama shintu shoonse sha muTente alimwi akusebensela bene Isilaeli boonse mukucita mulimo wa muTente ya Cipangano. 
Anu mulimo bene Lefi ngobacitebo ngwakucafwa Aloni alimwi abana bakwe basankwa. 
Sombi ukabike Aloni alimwi abana bakwe basankwa pamulimo wa bupailishi. Ono umwi woonse eshi akeeleshe kucita mulimo uyu, ulaakucaikwa.”
Lyalo Mwaami Lesa wakaambila Mose ayi, 
“Ntoolibikila palubasu bene Lefi kuswa pabene Isilaeli mumusena wa baana basankwa bakwiiya ba banakashi bene Isilaeli boonse. Bene Lefi mbaangu 
ceebo baana bakwiiya mbaangu. Ndindakacaya baana basankwa bakwiiya boonse muIjipiti, ndakalibikila palubasu mwaana musankwa wakwiiya woonse wa mwine Isilaeli, alimwi amwaana musankwa wakwiiya wa munyama. Boonse balyeelete kuba baangu, nebo ndime Mwaami Lesa.”
Ono muluyanga lwa Sinayi, Mwaami Lesa wakaambila Mose ayi, 
“Belenga bene Lefi kwiinda mumakoto amumaanda alimwi akulemba musankwa uli woonse ucite mweenshi nabi ayiindilila.” 
Aboobo Mose wakababelenga, bweenka bwakamwaambila Mwaami Lesa. 
Ono meena a bana bakwe Lefi basankwa ngaaya. Geshoni, Koati alimwi aMelali. 
Meena a bana bakwe Geshoni basankwa ngaaya. Libini alimwi aShimeyi. 
Meena a bana bakwe Koati basankwa ngaaya. Amulamu, Isa, Ebuloni alimwi aUsiyelo. 
Aalo meena a bana bakwe Melali basankwa ngaaya. Mali alimwi aMushi. Ishi nsheshipani sha mumikowa ya bene Lefi, kweelana ameena a bamashali babo bakulukulu.
Mucipani cakwe Geshoni mwakalinga mikowa yobilo, nkokwaamba ayi Libini alimwi aShimeyi. 
Basankwa abo bakalembwa bakalinga kucite mweenshi nabi ayiindilila bakalinga 7,500. 
Cipani ici cakayakila kulubasu lwa kumbo, kwisule lya Tente ya Cipangano. 
Mutanjilili wa ncico wakalinga Eliyasafu mwanaakwe Layelo. 
Bamucipani ici bakapekwa mulimo wakulama Tente, cakufweka peculu ca mukati, cakufweka peculu ca pansengwe lya Tente, cisani cakushitilisha pamulyango, 
shisani shakulushito lwa lubansa lushingulukite Tente acipaililo, cisani cakushitilisha mwinjililo wa lubansa alimwi antaambo sha ndulo. Nkokwaamba ayi bakapekwa milimo yoonse ikumite kushintu ishi.
Acalo cipani cakwe Koati cakalinga kucite mukowa wakwe Amulamu, Isa, Ebuloni alimwi aUsiyelo. 
Basankwa boonse bakalinga kucite mweenshi nabi ayiindilila abo bakalembwa bakakumana 8,600. Cipani cakwe Koati cakalinga kucite mulimo wa mumusena usalalite, 
alimwi cakalinga kuyaka misumba kumalenge lya Tente. 
Mutanjilili wa ncico nguElisafani mwanaakwe Usiyelo. 
Balo mulimo wabo wakalinga wakulama Libokoshi lya Cipangano, tebulu, cakubikawo malampi, shipaililo, shisebensesho isho bapailishi nshebakalinga kusebensesha muMusena Usalalite, alimwi acisani cakushitilisha pamulyango wa kuMusena Usalalite Wiindaawo. Nkokwaamba ayi bakapekwa milimo yoonse ikumite kushintu ishi.
Anu munene pabamatanjilili ba bene Lefi nguEliyasa mwanaakwe Aloni mupailishi. Lakwe ngowakalinga kulangilisha pabaabo bakalinga kusebensa milimo mumusena usalalite.
Acalo cipani cakwe Melali cakalinga kucite mikowa yakwe Mali alimwi aMushi. 
Basankwa boonse bakalinga kucite mweenshi nabi ayiindilila abo bakalembwa bakakumana 6,200. 
Cipani ici cakalinga kuyaka misumba kumatwa lya Tente, alimwi mutanjilili wa ncico wakalinga Suliyelo mwanaakwe Abiyelo. 
Balo bakapekwa mulimo wa kulama shintu sha makonko one sha shisamu sha kuTente, mbaalo sha ndilyo, shisamu sha ndilyo, shapanshi sha ndilyo ashimwi shoonse shibikwaako. Nkokwaamba ayi bakapekwa milimo yoonse ikumite kushintu ishi. 
Bakapekwa amulimo wa kulama shisamu, shapanshi sha bulonse, mpoopo alimwi antaambo sha kulushito lushingulukite Tente.
Sombi Mose aAloni alimwi abana bakwe basankwa bakalinga kuyaka misumba yabo kwicwe kunembo lya Tente ya Cipangano. Balo mulimo wabo wakalinga wakusebensela bene Isilaeli muMusena Usalalite. Muntu umwi uli woonse wakeelesha kucita mulimo uyu wakalinga kucaikwa. 
Anu bene Lefi basankwa boonse bakalinga kucite mweenshi nabi ayiindilila abo Mose mbwaakalemba mucipani acipani kweelana abwakaamba Mwaami Lesa, bakakumana 22,000.
Mpomunyaawo Mwaami Lesa wakaambila Mose ayi, “Belenga basankwa boonse bakwiiya bene Isilaeli abo bacite mweenshi nabi ayiindilila akulemba meenaabo. 
Ono benga bene Lefi ayi babe baangu mumusena wa baana basankwa boonse bakwiiya ba bene Isilaeli. Ubenge shifubwa sha bene Lefi shoonse mumusena wa shifubwa shakwiiya sha bene Isilaeli bamwi boonse. Nebo ndime Mwaami Lesa.” 
Mose wakacita mbomunya ubo, akulemba meena a baana basankwa boonse bakwiiya 
abo bakalinga kucite mweenshi nabi ayiindilila. Pantu pomwi boonse bakakumana 22,273.
Mpeeke Mwaami Lesa wakaambila Mose ayi, 
“Ono benga bene Lefi boonse ayi mbaangu mumusena wa baana basankwa boonse bakwiiya ba bene Isilaeli. Ubenge shifubwa sha bene Lefi shoonse mumusena wa shifubwa sha bene Isilaeli. Nebo ndime Mwaami Lesa. 
Ceebo cakwaamba ayi baana basankwa bakwiiya ba bene Isilaeli bakeendaawo ba bene Lefi abaana bali 273, mulyeelete kulubula baabo beshi bakasotokeewo. 
Ono pamwaana womwi mulyeelete kulipila maali a silifa ali osanwe, kweelana acipimo cakasuminishikwa, 
akupa Aloni alimwi abana bakwe basankwa maali ayo.” 
Aboobo Mose wakatambula maali akubalubula kuswa kuli baabo bakeendilila pamweelo wa bene Lefi. 
Wakatambula maali a silifa ali 1,365 kweelana acipimo cakasuminishikwa. 
Mpeeke Mose wakapa maali ayo Aloni abana bakwe basankwa kweelana abwakaamba Mwaami Lesa.
Mpomunyaawo Mwaami Lesa wakaambila Mose aAloni ayi, 
“Belenga bene Lefi ba mushipani shakwe Koati mumaandaabo, 
akulemba basankwa boonse bacite myaaka ili kuswa pamakumi otatwe alimwi akweela pamakumi osanwe nkokwaamba ayi boonse beelete kusebensa muTente ya Cipangano. 
Mulimo wa cipani cakwe Koati nkulama shintu shisalalite shiindaawo sha muTente ya Cipangano. 
Na ciindi cakulonga cashikila, Aloni abana bakwe basankwa balyeelete kwinjila muTente akwaangula cisani cakushitilisha cili kunembo lya Libokoshi lya Cipangano alimwi akufweka Libokoshi ilyo ancico. 
Balaakufwekawo cipaya citeshimite, peculu akuyalawo cisani ca mushobo waliculu alimwi akubikamo shisamu shakunyamushaako.
“Patebulu ya shimaande shipekwa kuMwaami Lesa, balaakuyalawo cisani ca mushobo waliculu akubikawo mbale, mbale shifongomene sha tununkila kabotu, mbale shifongomene sha shipo alimwi amingomo ya shipo sha cakunwa. Patebulu apo palyeelete kunoocanika shimaande lyoonse. 
Ono pashintu shoonse ishi, bakafwekewo cisani cisalala pyu akwiilikawo cipaya citeshimite. Lyalo bakenjisheemo shisamu shakunyamushaako.
“Pesule balaakunyamuna cisani ca mushobo waliculu akufweka pacakubikawo malampi, malampi a ncico, mano, mbale shiselebete alimwi ashakubikamo mafuta a olifi shoonse. 
Lyalo balaakucipetelesha ashintu sha ncico shimwi shoonse mucipaya citeshimite alimwi akubika pacakunyamwitaawo.
“Kuswawaawo balaakuyala cisani ca mushobo waliculu pacipaililo ca golodi, akufwekawo cipaya citeshimite alimwi akwinjishamo shisamu shakunyamushaako. 
Balaakubwesa shintu shoonse shisebenseshekwa muMusena Usalalite akushipetelesha pacisani ca mushobo waliculu, alimwi akwiilikawo cipaya citeshimite peculu. Lyalo nkokushibika pacakunyamwitaawo. 
Mpeeke balaakukusha milota ya pacipaililo ca bulonse alimwi akufwekawo cisani cifubelafubela. 
Ndyeshi bakabikewo shintu shoonse shisebenseshekwa mumilimo ya pacipaililo, shikaye shakubikaawo mulilo, shakusubushako nyama, mafosholo alimwi ambale shifongomene. Kuboolaawo ndyeshi bakafwekewo cipaya citeshimite akwinjishamo shisamu shakunyamushaako.
“Ono na nciindi cakulonga, Aloni abana bakwe basankwa baakumanisha kufweka shintu shisalalite ashintu sha nshisho shoonse, cipani cakwe Koati cilaakwisa mukushinyamuna. Sombi cipani taceelete kucata shintu shisalalite ishi, mukwiinga na bashicata inga bafwa. Anu iyi njemilimo ya cipani cakwe Koati lyoonse na ciindi cakulonsha Tente ya Cipangano cashikila.
“Lakwe Eliyasa mwanaakwe Aloni mupailishi, mulimo wakwe ngwakulama Tente ya Cipangano ashintu shisalalite shoonse shiliimo nkokwaamba ayi mafuta a mumalampi, tununkila kabotu, shipo shili anga ngamaila, mafuta akunanika.”
Lyalo Mwaami Lesa wakaambila Mose aAloni ayi, 
“Mutaleki cipani cakwe Koati 
ayi bacaikwe kwiinda mukusena muliimfwa lya shintu shisalalite shiindaawo ishi. Ono kwaamba ayi citacitiki ici, Aloni abana bakwe basankwa balaakwinjila mukati akupa muntu womwi awomwi mulimo wakucita alimwi akumulwiita cakunyamuna. 
Sombi na bene Koati benjila muTente akubona bapailishi kababamba shintu shisalalite, nabi kubilwitakobo liinso, balaakufwa.”
Mpomunyaawo Mwaami Lesa wakaambila Mose ayi, 
“Belenga bene Lefi ba mushipani shakwe Geshoni mumaandaabo. 
Lyalo ulembe basankwa boonse bacite myaaka kuswa pamakumi otatwe akweela pamakumi osanwe, nkokwaamba ayi boonse beelete kusebensa muTente ya Cipangano. 
Balo balaakuba amulimo wakunyamuna 
shisani sha Tente, Tente ya Cipangano, cakufweka peculu ca mukati, cakufweka peculu ca pansengwe ca cipaya citeshimite, cisani cakushitilisha kumulyango, 
shisani shakushitilisha antaambo sha kulushito lushingulukite Tente alimwi acipaililo, shisani shakushitilisha kumulyango wa lushito alimwi ashintu shoonse shibikwaako pakwiiyaka. Nkokwaamba ayi bamucipani cakwe Geshoni mbeshi bakacite milimo yoonse iyandika kushintu ishi. 
Aloni abana bakwe basankwa balaakweendelesha bene Geshoni mumulimo wakunyamuna nabi milimo imwi. Balo balyeelete kubalwiita shintu shoonse isho nshebeelete kunyamuna. 
Anu iyi njemilimo ya cipani cakwe Geshoni muTente ya Cipangano. Balaakwiicita kwiinda mukutanjililwa aItama mwanaakwe Aloni mupailishi.”
Mpomunyaawo Mwaami Lesa wakaambila Mose aAloni ayi, “Belenga bene Lefi ba mushipani shakwe Melali mumaandaabo, 
akulemba basankwa boonse bacite myaaka ili kuswa pamakumi otatwe alimwi akweela pamakumi osanwe nkokwaamba ayi boonse beelete kusebensa muTente ya Cipangano. 
Balo mulimo wabo ngwakunyamuna shintu sha makonko one sha shisamu, mbaalo, shisamu alimwi ashapanshi sha kuTente. 
Balaakunyamuna ashisamu, shapanshi sha bulonse, mpoopo, alimwi antaambo shakulushito lushingulukite Tente, kubikaawo ashintu shimwi shoonse shibikwaako pakwiiyaka. Muntu womwi awomwi ulaakupekwa mulimo ngweelete kucita. 
Anu iyi njemilimo ya cipani cakwe melali muTente ya Cipangano. Balaakwiicita kwiinda mukutanjililwa aItama mwanaakwe Aloni mupailishi.”
Mpomunyaawo Mose, Aloni alimwi abamatanjilili ba bene Isilaeli bakabelenga bene Koati mushipani alimwi amumaandaabo. 
Ono basankwa boonse bakalinga kucite myaaka kuswa pamakumi otatwe akweela pamakumi osanwe, abo bakesa mukusebensa muTente ya Cipangano, 
ndibakabelengwa mushipani shabo bakakumana 2,750. 
Nkokwaamba ayi abo mbobantu boonse ba mushipani shakwe Koati, abo bakalinga kusebensa muTente ya Cipangano. Mose aAloni bakababelenga kweelana aMwaami Lesa mbwaakaambila Mose.
Bene Geshoni abalo bakabelengwa kwiinda mushipani alimwi amumaandaabo. 
Ono basankwa boonse bakalinga kucite myaaka kuswa pamakumi otatwe akweela pamakumi osanwe, abo bakesa mukusebensa muTente ya Cipangano, 
ndibakabelengwa mushipani amumaandaabo bakakumana 2,630. 
Nkokwaamba ayi abo mbobantu boonse ba mushipani shakwe Geshoni, abo bakalinga kusebensa muTente ya Cipangano. Mose aAloni bakababelenga kweelana aMwaami Lesa mbwaakaambila Mose.
Kuboolaawo bene Melali abalo bakabelengwa kwiinda mushipani alimwi amumaandaabo. 
Ono basankwa boonse bakalinga kucite myaaka kuswa pamakumi otatwe akweela pamakumi osanwe, abo bakesa mukusebensa muTente ya Cipangano, 
ndibakabelengwa mushipani amumaandaabo bakakumana 3,200. 
Nkokwaamba ayi abo mbobantu boonse ba mushipani shakwe Melali. Mose aAloni bakababelenga kweelana aMwaami Lesa mbwaakaambila Mose.
Aboobo, Mose, Aloni alimwi abamatanjilili ba bene Isilaeli bakabelenga bene Lefi boonse kwiinda mushipani shabo alimwi amumaandaabo. 
Nkokwaamba ayi basankwa boonse bakalinga kucite myaaka kuswa pamakumi otatwe akweela pamakumi osanwe, abo bakalinga kusebensela Tente ya Cipangano akwiinyamuna 
boonse pantu pomwi bakakumana 8,580. 
Ono kweelana aMwaami Lesa mbwaakaambila Mose muntu womwi awomwi wakapekwa mulimo alimwi akulwiitwa cakunyamuna.
Lyalo Mwaami Lesa wakaambila Mose ayi, 
“Lwiita bene Isilaeli ayi bakushe mumisumba muntu uli woonse ucite bulwashi bwa manata, utooswa mashina amushobo uli woonse mumubili alimwi awooyo woonse utasalalite kweelana aMilawo ceebo cakukumya mutuntu. 
Bantu abo boonse, basankwa abanakashi, ubatandeemo kwaamba ayi batabishi misumba yanu umo moonkala pakati ka bantu bangu.” 
Bene Isilaeli bakacita mbomunya ubo akubakusha mumisumba yabo kweelana aMwaami Lesa mbwaakaambila Mose.
Lyalo Mwaami Lesa wakaambila Mose ayi, 
“Lwiita bene Isilaeli ayi na musankwa nabi mwanakashi taatooshomeka kuli ndime neMwaami Lesa kwiinda mukubishisha mubye umwi, ulicite mulandu. 
Aboobo ulyeelete kulyaambilila cibiibi cakwe. Ulyeelete akulipila shoonse sheelete kwiilikawo acomwi ca shosanwe ca mweelo uyo kumuntu ngwaakabishisha. 
Sombi na muntu uyo wafwa, ono taacite mukwabo umwi nkweenga kwalipilwa, malipilo ayo alaakupekwa kuli ndime neMwaami Lesa ayi nga mupailishi. Malipilo ayo ngakwiilika pambelele isankwa isebenseshekwa pakusalasha muntu kweelana amulawo. 
Ashipo shimwi shoonse shipuseneeko isho bene Isilaeli nshebapa ndime neMwaami Lesa, nsha mupailishi uyo utooshitambula. 
Nkokwaamba ayi shipo isho mupailishi womwi awomwi nshaatambula shilaakuba shaakwe.”
Mpomunyaawo Mwaami Lesa wakaambila Mose ayi, 
“Lwiita bene Isilaeli ayi na mwanakashi weebetwe wabisha mukutashomeka kuli ibaye 
kwiinda mukukumana amusankwa umwi, ono cikani ici cashishikwa cakubula kwishiba ibaye ceebo taaku kamboni weenga wamushinina, alimwi taaku wakamucata, 
ono na musankwa watalika kunyumfwa busuba akuyeeya mukaakwe ayi taatooshomeka alimwi taasalalite, nabi kunyumfwa busuba akutalika kuyeeyela mukaakwe nacibi kwaamba ayi ulisalalite, 
anu ulyeelete kutola mukaakwe kumupailishi. Ulyeelete kutola akilogilamu yomwi ya fulaulo wa bale, sombi teelete kutilawo mafuta a olifi naaceyi, nabi kusenkanyako tununkila kabotu mukwiinga ncipo ca fulaulo ca busuba capekwa kwaamba ayi lushinisho luyubuluke.
“Lyalo mupailishi ulaakuleta mwanakashi kunembo akumwiimika pameenso a Mwaami Lesa. 
Ulaakubika maanshi asalalite amwi munongo akubwesa bulongo panshi lya Tente ya Cipangano akububika mumaanshi ayo. 
Kuswawaawo ulaakwaangulula misusu ya mwanakashi akubika cipo ca fulaulo ca busuba capekwa kwaamba ayi lushinisho luyubuluke mumaansaakwe. Mupailishi lakwe kaacite nongo ya maanshi alula ayo aleta lishingo. 
Lyalo mupailishi ulaakulwiita mwanakashi uyu ayi aambe maswi akulumbila ayi, ‘Na tookwe kucitawo bulale, teshi ube mumapensho ceebo ca lishingo liswa mumaanshi aya. 
Sombi na wakacitawo bulale, 
Mwaami Lesa akushingane pakati ka bene mishaanu. Aalengeshe ayi bwanakashi bwako bunyane alifumo lyako kushimba. 
Maanshi aya pakwinjila mulifumo lyako aalishimbishe akulengesha bwanakashi bwako kunyana.’ Alakwe mwanakashi ulaakukumbula ayi, ‘Ndasumina. Mwaami Lesa aacite mbomunya ubo.’
“Kuswawaawo mupailishi ulaakulemba lishingo ilyo akulisanshila munongo ya maanshi alula. 
Mpomunyaawo mupailishi ulaakunwisha mwanakashi maanshi ayo aleta lishingo. Maanshi aya alaakwinjila muli nguwe akulengesha mapensho anene. 
Sombi kaatana kumunwisha, mupailishi uyo ulaakubwesa cipo ca fulaulo ca busuba kuswa mumaansaakwe, kucitambeeka kunembo lyangu neMwaami Lesa akucipa pacipaililo. 
Mpeeke ulaakutapulawo lupaka lomwi ayi ncishibilo cakwaamba ayi cipo coonse capekwa kuMwaami Lesa, akucitentela pacipaililo. Kuswawaawo ulaakunwisha mwanakashi maanshi ayo. 
Na wakacita bulale, maanshi alaakumuletela mapensho. Lifumo lyakwe lilaakushimba alimwi abwanakashi bwakwe bulaakunyana. Ono lakwe ulaakushinganwa pakati ka bene mishaabo. 
Sombi na taaku ncaakacita, taaku mapensho eshi akamupolele alimwi ulaakunookonsha kushala.
“Anu uyu ngomulawo wa pabusuba na mwanakashi wabisha mukukumana amusankwa umwi kaaebetwe, 
Nabi na musankwa wanyumfwa busuba ceebo cakuyeeyela mukaakwe. Mupailishi ulyeelete kwiimika mwanakashi pameenso angu neMwaami Lesa akumucita kweelana amulawo uyu. 
Ono musankwa teshi akanoocitewo mulandu, sombi mwanakashi uyo ulyeelete kupenshekwa pacibiibi ncaakacita kweelana amulawo.”
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Mpomunyaawo Mwaami Lesa wakaambila Mose ayi, 
“Lwiita bene Isilaeli ayi bakupe nkoli shili likumi ashobilo, nkokwaamba ayi yomwi kuswa kumutanjilili womwi awomwi wa mukowa uli woonse. Ulyeelete kulemba liina lya musankwa uli woonse pankoli yakwe. 
Mpeeke ukalembe liina lyakwe Aloni pankoli itokwiimikanina bene Lefi. Anu kulaakuba nkoli yomwi ya mutanjilili wa mukowa uli woonse. 
Inkoli isho ukashitole kuTente ya Cipangano akushibika kunembo lya Libokoshi lya Cipangano, uko nkoonkumanina awebo. 
Lyalo nkooli ya musankwa ngondasala ilaakusonsa. Munshila iyi ndaakukasha kutongooka kwa bene Isilaeli kutamaani pali ndiwe.”
Mpeeke Mose wakaamba abene Isilaeli alimwi bamatanjilili babo boonse mumikowa bakamupa nkoli yomwi yomwi, pantu pomwi shoonse shakalinga likumi ashobilo. Nkoli yakwe Aloni ayalo yakabikwa pantu pomwi anshisho. 
Kuswawaawo, Mose wakabika nkoli shoonse muTente, kunembo lya Libokoshi lya Cipangano ca Mwaami Lesa. 
Ingayi bushiku bwakaboolaawo Mose ndyaakenjila MuTente, wakabona nkoli yakwe Aloni, iyo yakalinga kwiimikanina mukowa wa bene Lefi, yasonsa. Maluba akasapuka, yakacata ashisepo shipite shiitwa ayi alimondi! 
Lyalo Mose wakabwesa inkoli shoonse akuya mukubonesha bene Isilaeli. Bakabona cakacitika, mpeeke mutanjilili uli woonse wakabwesa nkoli yakwe. 
Kuswawaawo Mwaami Lesa wakaambila Mose ayi, “Boosha nkoli yakwe Aloni kunembo lya Libokoshi lya Cipangano. Ilyeelete kubikwa ayi njakucenjesha bene Isilaeli abo beshikubukila bamatanjilili ayi balaakufwa na kutongooka kwabo kubule kumana.” 
Alakwe Mose wakacita kweelana abwakaamba Mwaami Lesa.
Bene Isilaeli bakaambila Mose ayi, “Ono nditwamanaawobo soonse! 
Na muntu uli woonse weenga wasenabo pafwaafwi aTente ya Cipangano ulyeelete kufwa, nkokwaamba ayi swebo soonse tuli shuumbwe sheenda!”
Mpeeke Mwaami Lesa wakaambila Aloni ayi, “Webo, bana bako basankwa alimwi abene Lefi bamwi mulyeelete kunoolanga pamilandu ikumite kuTente ya Cipangano. Ono webo alimwi abana bako basankwa, nweenkabo, mulyeelete kunoolanga pamilandu ikumite kubupailishi. 
Unooleta abene Lefinyoko bamulunyungu lwa kumukowa wako ayi banoocafwako ndiwe alimwi abana bako basankwa pakunoosebensa muTente. 
Balyeelete kunookusebensela alimwi akunoocita milimo imwi yoonse ya muTente, sombi tabeelete kusena pafwaafwi ashintu shisalalite muMusena Usalalite nabi kucipaililo. Na bakasene pafwaafwi, balo amwebo noonse mulaakufwa. 
Balyeelete kunoosebensela pantu pomwi amwebo, akusebensa milimo yoonse ya muTente sombi taaku umwi uli woonse weelete kusena pafwaafwi ampweenga kamubete. 
Webo alimwi abana bako nweenkabo ndimwe mweelete kunoolanga pamilimo ya muMusena Usalalite acipaililo, kwaamba ayi bukali bwangu butakabi pabene Isilaeli alimwi. 
Nebo nemwiine ndime ndasala bene Lefinyoko kuswa pabene Isilaeli ayi cibe ncecipo cako. Babengwa kuli ndime kwaamba ayi banoosebensa milimo ya muTente ya Cipangano. 
Sombi webo alimwi abana bako basankwa nweenkabo, ndimwe mweelete kusebensa mulimo wa bupailishi, uyo ukumite kucipaililo alimwi aMusena Usalalite Wiindaawo. Uyu mulimo wa bupailishi ncipo ncendamupa. Uyo woonse umwi weenga wasena pafwaafwi aMusena Usalalite ulyeelete kucaikwa.”
Lyalo Mwaami Lesa wakaambila Aloni ayi, “Nebo nemwiine ndakupa shipo shoonse isho bene Isilaeli nshebampa. Ndapa ndiwe abana bako basankwa ayi ncecipansha canu ico nceshi mukanoopekwa lyoonse. 
Mulyeelete kunoopekwa cipansha ca shintu shisalalite abuumbi isho shitatentwi pacipaililo. Kuswa pacipo coonse cisalalite ciindaawo ico ncebaleta kuli ndimwe, nabi ncipo ca shili anga ngamaila, mulambu wakulekelelwa shibiibi alimwi awakumana milandu, ishi nshaako alimwi abana bako basankwa. 
Mukanoolita mumusena usalalite alimwi basankwa beenkabo mbobeelete kulya. Mukanooshilanga ayi nshintu shisalalite.
“Kwiilika pashintu ishi shipo shakutambeeka shoonse isho bene Isilaeli nsheenga bandetela ndashipa ndiwe, bana bako basankwa alimwi abanakashi ayi mukanoopekwa lyoonsebo. Woonse muntu uli muŋanda yanu uyo usalalite kweelana aMilawo inga walyaako.
“Ndamupa shintu shibotu shoonse sha mafuta a olifi, waini alimwi ashili anga ngamaila shitaangunwa kutebulwa, isho bene Isilaeli nshebapa ndime neMwaami Lesa kuswa mumyuunda yabo. 
Shoonse shakulya nshebataanguna kutebula mucishi isho nshebapa ndime neMwaami Lesa, shilaakuba shaanu. Woonse muntu uli muŋanda yanu uyo usalalite kweelana aMilawo inga walyaako.
“Anu shoonse shintu mucishi ca Isilaeli isho shabengwa kuli ndime neMwaami Lesa, nshinenu.
“Woonse mwaana wakwiiya wa muntu nabi wa munyama uyo wabengwa kuli ndime neMwaami Lesa, ngwanu. Sombi baana bakwiiya boonse ba bantu alimwi abanyama bakwiiya boonse batasalalite kweelana aMilawo balyeelete kunoolubulwa. 
Baana balaakunoolubulwa amaali osanwe a silifa na bakumanya mweenshi womwi, maali ngomunya amweelo wakasuminishikwa. 
Sombi boombe bakwiiya, mbelele alimwi ampongo tabeelete kunoolubulwa, ceebo balisalalite. Mulyeelete kusanseela bulowa bwabo pacipaililo akutenta mafuta abo ayi ngumulambu wa cakulya. Bweema bwa mulambu uyu bulansangalasha nebo neMwaami Lesa. 
Yalo nyama njanu, bweenka mbuli ntiti alimwi amweendo wakatako walulyo pamulambu wakutambeeka.
“Nkokwaamba ayi shipo shoonse shisalalite isho bene Isilaeli nsheshi banoondetela lyoonse ndashipa ndiwe, bana bako basankwa alimwi abanakashi ayi ncecipansha canu lyoonse. Ici ncecipangano kuli ndiwe alimwi abamulunyungu lwako lyoonsebo.”
Mpomunyaawo Mwaami Lesa wakaambila Aloni ayi, “Taaku cishi nceshi ukapekwe ayi ncaako mucishi ca Isilaeli, alimwi taaku shintu nsheshi ukapekwe anga njimikowa imwi. Nebo neMwaami Lesa ndime cipansha cako alimwi abuboni mboweelete kupyana pabene Isilaeli.”
Mpeeke Mwaami Lesa wakaamba ayi, “Bene Lefi ndabapa calikumi coonse ncebandetela bene Isilaeli, ayi ngomalipilo pamulimo ngobacita muTente ya Cipangano. 
Kuswa sunu, bene Isilaeli bamwi boonse tabeelete kunoosena pafwaafwi aTente. Na bakasene pafwaafwi, balaakucaikwa ceebo cakubisha uko. 
Bene Lefi beenkabo mbobeelete kunoosebensela muTente alimwi mbweshi bakanoopekwa mulandu pacibiibi cacitika umo. Uyu ngumulawo weelete kunookonkelwa lyoonse mumashalane oonse acisa. Bene Lefi teshi bakapekwewo cintu ayi ncabo pamikowa yoonse ya bene Isilaeli. 
Sombi balo ndabapa shalikumi shoonse isho nsheshi bakanoondetela bene Isilaeli ayi ncipo cangu nebo neMwaami Lesa. Nceceeco ncendabaambilila ayi, ‘Teshi bakapekwewo cintu ayi ncabo pamikowa yoonse ya bene Isilaeli.’ ”
Mwaami Lesa wakaambila Mose ayi, 
“Lwiita bene Lefi ayi na mwatambula calikumi kuswa kubene Isilaeli ico ncendamupa ayi ncipansha canu, amwebo mulyeelete kukushawo calikumi akucipa ayi ncipo kuli ndime neMwaami Lesa. 
Cipo canu ici cilaakuba anga ncipo ca fulaulo shipya nabi waini upya. 
Munshila iyi, amwebo mulaakunoopa cipo kuli ndime neMwaami Lesa kuswa pashalikumi isho bene Isilaeli nshebampa. Kuswa pashalikumi ishi, mulyeelete kupa Aloni mupailishi cipansha cangu nebo neMwaami Lesa. 
Cipansha ca Mwaami Lesa cilyeelete kuba ca shintu shiindaawo kubota alimwi shisalalite shiindaawo pashintu shoonse nshemupekwa. 
Na mwapa kale cipansha ciindaawo kubota, cilaakuba anga ncipo ca fulaulo shipya nabi waini upya. 
Ono mwebo alimwi abamumaandaanu inga mwalita kuli koonse nkomusuni shoonse nsheenga shacaalaawo, mukwiinga ngomalipilo anu pamulimo ngomucita muTente ya Cipangano. 
Na mwapa kale cipansha ciindaawo kubota, teshi mukanoolipa mulandu pakunoolya. Pakucita boobo, teshi mukalengeshe cipo cisalalite ca bene Isilaeli kuba citasalalite, ceebo inga mwafwa.”
Mpomunyaawo Mwaami Lesa wakaambila Mose aAloni ayi, 
“Lwiita bene Isilaeli milawo iyi ayi bakamuletele ŋombe mpwishi isalala itacite kampenda alimwi itana kusebensaawo. 
Balo balaakwiipa Eliyasa mupailishi. Mpwishi iyi ilyeelete kutolwa pansengwe lya misumba, akucaikwa pameenso akwe. 
Lyalo Eliyasa ulaakubwesa bulowa bwa njiyo bumwi akusumpamo munwe alimwi akubusanseela cakulansha kunembo lya Tente ya Cipangano mankanda osanwe aobilo. 
Sombi ŋombe yoonsebo, kubikaawo acipaya, nyama, bulowa alimwi asha mukati shilyeelete kutentwa pameenso akwe. 
Mpeeke ulyeelete kubwesa kasamu ka sida, fuute alimwi akasani kasalala akushiwaala mumulilo mutoopya ŋombe iyo. 
Kuswawaawo akacape shakufwala shakwe akusamba pamubili, lyalo ndyeenga wenjila mumisumba. Nakubi boobo teshi akanoosalalite kweelana aMilawo kushikila macolesha. 
Muntu uyo watenta mpwishi iyo alakwe ulyeelete kucapa shakufwala shakwe akusamba pamubili. Nakubi boobo alakwe teshi akanoosalalite kushikila macolesha. 
Lyalo muntu usalalite kweelana aMilawo ulyeelete kuyola milota ya mpwishi iyo akwiibika pamusena usalalite kweelana aMilawo pansengwe lya misumba. Uko nkobeelete kwiilama bene Isilaeli ayi njakusebensesha pakubamba maanshi akusalasha kuswa kushibiibi. 
Muntu uyo weenga wayola milota ulyeelete kucapa shakufwala shakwe. Nakubi boobo teshi akanoosalalite kushikila macolesha. Bene Isilaeli alimwi abaswamashi mbobashiitaabo balyeelete kunookonkela mulawo uyu lyoonsebo.
“Uyo woonse weenga wakumya mutuntu teshi akanoosalalite kweelana aMilawo kwanshiku shosanwe ashobilo. 
Ulyeelete kulisalasha amaanshi akusalasha pabushiku bwatatu alimwi abwasanu ashobilo, lyalo ndyeenga waba muntu usalalite. Sombi na wabula kulisalasha pabushiku bwatatu abwasanu ashobilo, teshi akanoosalalite. 
Uyo woonse weenga wakumya kumutuntu akubula kulisalasha, ulaba kaatasalalite mukwiinga maanshi akusalasha taakwe kusanseelwa pali nguwe. Muntu uyo ulabisha Tente ya Cipangano yangu neMwaami Lesa, aboobo teshi akanoociyeeyelwa kuba mulikoto lya bene Isilaeli.
“Ono na muntu umwi wafwita mumusumba, uyo woonse weenga kaali mumo paciindi calufu nabi wooyo weenga wenjilaamo, teshi akanoosalalite kwanshiku shosanwe ashobilo. 
Shakubikamo maanshi shoonse isho shitacite shakufwekaawo shiliimo ashalo teshi shikanoosalalite. 
Na umwi pansengwe lya misumba, wakumya muntu wakacaikwa amupeeni, wakafwabo, cifuwa ca muntu nabi cuumbwe, alakwe teshi akanoosalalite kwanshiku shosanwe ashobilo.
“Ono kwaamba ayi kutasalala uku kumane, milota ya ŋombe isalala iyo yakatentwa ayi njakukushisha shibi ilyeelete kubikwa mumupika akubikamo maanshi abotu. 
Cakutaanguna muntu usalalite kweelana aMilawo ulyeelete kubwesa fuute akuusumpa mumaanshi ayo akusanseela kumusumba akushintu shiliimo shoonse alimwi akubantu bakalingaamo. Kuboolaawo umwi usalalite kweelana aMilawo ulyeelete kusanseela maanshi ayo pamuntu uyo wakakumya cifuwa ca muntu, mutuntu nabi cuumbwe. 
Ono pabushiku bwatatu apabwasanu ashobilo, muntu usalalite kweelana aMilawo ulyeelete kusanseela maanshi pamuntu uyo utasalalite. Lyalo pabushiku bwasanu ashobilo ulyeelete kumusalasha. Alakwe na wamana kusalashikwa ulyeelete kucapa shakufwala shakwe akusamba pamubili, lyalo ulaba usalalite kweelana aMilawo pakwipila lisuba.
“Uyo woonse utasalalite kweelana aMilawo na wabula kulisalasha, teshi akanoosalalite ceebo maanshi akusalasha taakwe kusanseelwa pali nguwe. Muntu uyo ingayi wabisha Tente ya Cipangano cangu neMwaami Lesa alimwi teshi akanoociyeeyelwa kuba mulikoto lya bantu bangu. 
Mulyeelete kunookonkela mulawo uyu lyoonsebo. Muntu uyo usanseela maanshi akusalasha, alakwe ulyeelete kucapa shakufwala shakwe. Uyo woonse weenga wakumya maanshi akusalasha teshi akanoosalalite kushikila macolesha. 
Anu ico coonse muntu utasalalite kweelana aMilawo nceenga wakumya, ingayi acalo tacisalalite, alakwe uyo weenga wacikumya teshi akanoosalalite kushikila macolesha.”
Mumweenshi wakutaanguna bene Isilaeli boonse bakesa muluyanga lwa Sini akuyaka misumba kuKadeshi, uko kwakafwita Milyamu akubikwa.
Tekwakalinga maanshi akunwa uko, mpeeke bantu bakabungana kuli Mose aAloni, 
akutongooka ayi, “Nitwakafwita pantu pomwi abene Isilaelinyineesu kunembo lya Tente ya Cipangano ya Mwaami Lesa, naakwiinga cakabota. 
Nciinshi ncemwakatuletela momuno muluyanga? Sa mwakatuletela ayi swebo ashifubwa shesu tufwite momuno? 
Ceebonshi mwakatukusha mucishi ca Ijipiti akutuleta mumusena uno mutameeni cintu nabi comwi? Taamu shili anga ngamaila, inkuyu, minyansa nabi mapomegilaneti. Taamu nabibo maanshi akunwa!” 
Mpeeke Mose aAloni bakaswaako kubantu akwiimikana pamulyango wa Tente. Bakafukama cakushisha shiwa panshi, mpeeke bulemu bwa Mwaami Lesa bwakaboneka kuli mbabo.
Mpomunyaawo Mwaami Lesa wakaambila Mose ayi, 
“Bwesa nkoli iyo ili kunembo lya Libokoshi lya Cipangano, ono webo aAloni mubunganye bene Isilaeli boonse. Ono boonse kababweneeko, waambile mwaandami uli waalya, lyalo mutooswa maanshi. Munshila iyi utoolengesha ayi maanshi aswe mumwaandami ayi bene Isilaeli boonse alimwi ashifubwa shabo shinwe.” 
Aboobo Mose wakanyamuka akubwesa nkoli kunembo lya Libokoshi lya Cipangano kweelana abwakamwaambila Mwaami Lesa.
Lyalo Mose aAloni bakabunganya bantu kunembo lya mwaandami. Mpeeke Mose wakabaambila ayi, “Amunyumfwe mwebo nobaashu! Sa tumukushishe maanshi mumwaandami uyu?” 
Kuswawaawo Mose wakatambika nkoli mwiculu akuuma mumwaandami mankanda obilo. Mpeeke maanshi aanji abuumbi akakunka kuswa mumo, alimwi bantu boonse bakanwa pantu pomwi ashifubwa shabo.
Sombi Mwaami Lesa wakakalalila Mose aAloni akwaamba ayi, “Mukwiinga tamukwe kunshoma cakundemeka ayi ndisalalite pameenso abene Isilaeli, anu teshi mukabatanjilile kuya mucishi ncendakalasha kubapa.”
Cikani ici cakacitikila kuMeliba, uko bene Isilaeli nkobakatongookela Mwaami Lesa, alakwe nkwaakababoneshesha ayi ulisalalite.
Kuswawaawo Mose wakatuma bantu kuswa kuKadeshi akuya kumwaami wa kuEdomu akwaamba ayi, “Makani aya aswa kubamakwabanu, mikowa ya bene Isilaeli. Mwebo mulishi makatasho ngotwakalingaamo, 
mbuli bamashali besu bakulukulu mbobakaya mucishi ca Ijipiti. Anu bene Ijipiti bakapensha bamashali besu bakulukulu alimwi aswebo. 
Mpeeke twakalilila Mwaami Lesa ayi atucaafwe. Wakanyumfwa kulila kwesu akutuma munjelo uyo wakatukusha mucishi ca Ijipiti. Ono bulya tuli kuKadeshi, ndabala iyo ili kumanyinsa a cishi canu. 
Twamusenga ayi mutusuminishe kwiinda mucishi canu. Swebo alimwi aŋombe shesu teshi twiinde mumyuunda imwibo nabi ya minyansa alimwi teshi tunwe maanshi mumikalo yanu. Tunanoolibo mumukwakwa unene kushikila tuswe mucishi canu.” 
Sombi bene Edomu bakakumbula ayi, “Swebo twakaaka! Na mweeleshe, tutoomulwana.”
Abalo bene Isilaeli bakaamba ayi, “Tunanoolibo mumukwakwa unene alimwi na swebo tunwe maanshi, nabi shifubwa shesu shinwe nshisho, tutoolipila. Swebo ncetusuni nkwiindakobo mucishi canu.” 
Bene Edomu bakabooshaawo ayi, “Bana twakaaka!” Mpomunyaawo bakanyamuka alikoto lya bashilumamba liyumu abuumbi kuya mukulwana bene Isilaeli. 
Ono ceebo cakwaamba ayi bene Edomu bakakasha bene Isilaeli kwiinda mucishi cabo, bene Isilaeli bakapiluka akwiinda nshila imwi.
Mpomunyaawo bene Isilaeli boonse bakaswaako kuKadeshi akushika kuKalundu ka Ole, 
kumanyinsa a Edomu. Kweenka uko, Mwaami Lesa wakaambila Mose aAloni ayi, 
“Aloni teshi akenjile mucishi ico ncendakalasha kupa bene Isilaeli. Ulaakufwa mukwiinga mwebo nobilo tamukwe kunyumfwila mulawo wangu kuMeliba. 
Tola Aloni aEliyasa mwanaakwe kuKalundu ka Ole, 
uko nkweshi ufuulile Aloni shakufwala sha bupailishi akufwalika Eliyasa. Aloni utoofwita kweenka uko.” 
Mpeeke Mose wakacita kweelana abwakaamba Mwaami Lesa. Boonse botatwe bakatanta paKalundu ka Ole bene Isilaeli boonse kababweneeko. 
Lyalo Mose wakafuula Aloni shakufwala sha bupailishi akufwalika Eliyasa. Aloni wakafwita pakalundu peculu peenka apo, lakwe Mose alimwi aEliyasa bakaseluka. 
Mpomunyaawo bene Isilaeli boonse bakanyumfwa ayi Aloni wafwa. Lyalo bakamulila kwanshiku shili makumi otatwe.
Ono mwaami mwine Kenani wa kuAladi kulubasu lwa kumalenge ndyaakanyumfwa ayi bene Isilaeli batoosita kuAtalimu, wakabalwana akucatawo bantu bamwi. 
Lyalo bene Isilaeli bakashomesha cakulumbila kuMwaami Lesa ayi, “Na mutusuminishe kukoma bantu aba, tulaakubabenga kuli ndimwe pantu pomwi amandabala abo. Nkokwaamba ayi tulaakubanyonyoola alimwi amandabala abo.” 
Mwaami Lesa wakabanyumfwa akubacafwa ayi bakome bene Kenani. Aboobo bene Isilaeli bakabanyonywetabo limwi pantu pomwi amandabala abo. Mpeeke musena uyo wakatumbwa ayi Oma.
Mpeeke bene Isilaeli bakaswa paKalundu ka Ole akwiinda nshila iya kuLweenge Lusalala kwaamba ayi bashinguluke cishi ca Edomu. Sombi pakunooya bantu bakatyongola 
akutalika kutongookela Lesa alimwi aMose. Bakaamba ayi, “Nciinshi ncemwakatukushisha mucishi ca Ijipiti ayi twise tufwite momuno muluyanga mutaamu shakulya nabi maanshi? Twalema kulya cakulya ici cibiibi!” 
Lyalo Mwaami Lesa wakabatumina nsoka shikali, alimwi bene Isilaeli baanji bakalumwa akufwa. 
Ndibakabona boobo, bakesa kuli Mose akwaamba ayi, “Twakabisha nditwakatongookela Mwaami Lesa alimwi amwebo. Ono amupaile kuMwaami Lesa.” Aboobo Mose wakabapaililaako. 
Mpomunyaawo Mwaami Lesa wakalwiita Mose ayi apange nsoka ya bulonse akuyaanjika pacisamu kwaamba ayi woonse weenga walumwa inga walanga kuli njiyo akuba kabotu. 
Aboobo Mose wakapanga nsoka ya bulonse akuyaanjika pacisamu. Uyo woonse wakalumwa akulanga kunsoka iyo, wakaba kabotu.
Kuswawaawo bene Isilaeli bakalonga akuya mukuyaka misumba kuOboti. 
Ndibakaswa pamusena uyo, bakayaka misumba pamatongo a Abalimu muluyanga, kwicwe lya cishi ca bene Moabu. 
Kuswa kooko bakalonga akuya mukuyaka misumba yabo mucinyika ca Seledi. 
Lyalo bakalonga alimwi, akuya mukuyakila kumatwa lya Mulonga wa Anoni, muluyanga lushika mucishi ca bene Amoli. Mulonga wa Anoni wakalinga njenyinsa ya cishi ca Moabu alimwi aca Amoli. 
Nceceeco Libuku lya Nkondo sha Mwaami Lesa ncelyaambilila ayi,
ankunamo ya shinyika shiya mukushika mundabala ya Ali
Kuswa kooko bakeenda akushika kumukalo wiitwa ayi Biya, uko Mwaami Lesa nkwaakaambila Mose ayi, “Bunganya bantu kwaamba ayi mbape maanshi.” 
Paciindi ico bene Isilaeli bakeemba lwiimbo ulu,
Uyo mukalo wakakaba bamaami.
alimwi kuswa kooko bakaya kunembo akushika kuNaaliyelo. Ono ndibakaswaako uko bakaya kuBamoti, 
alimwi ndibakaswa kuBamoti bakaya kucinyika cili mucishi ca bene Moabu, kamutana kushika peculu lya Kalundu ka Pisiga, aluyanga kalubwenekete.
Lyalo bene Isilaeli bakatuma bantu kumwaami Sioni wa bene Amoli mukumwaambila ayi, 
“Mutusuminishe kwiinda mucishi canu. Swebo alimwi aŋombe shesu teshi twiinde mumyuunda imwibo nabi ya minyansa alimwi teshi tunwe maanshi mumikalo yanu. Tunanoolibo mumukwakwa unene kushikila tuswe mucishi canu.” 
Sombi Sioni wakakasha bene Isilaeli kwiinda mucishi cakwe. Lakwe wakabunganya likoto lyakwe lya bashilumamba akuya kuJaasi muluyanga akulwana bene Isilaeli. 
Nacibi boobo, bene Isilaeli bakacaya balwani babo baanji alimwi akwikala mucishi cabo, kuswa kuMulonga wa Anoni tibili akuMulonga wa Jaboku, kweela cishi ca bene Amoni mukwiinga nyinsa yabo yakalinga kulamitwe kabotu abuumbi. 
Munshila iyi bene Isilaeli bakabwesa mandabala anene oonse a bene Amoli akwikalaamo, kubikaawo aEshiboni alimwi amandabala amwi oonse akalinga kushingulukite. 
Anu Eshiboni yakalinga njendabala inene ya mwaami Sioni wa bene Amoli, uyo wakalwana mwaami wa bene Moabu wakalingaawo kalekale akumunyaya cishi coonse kuya mukweela kuMulonga wa Anoni. 
Nceceeco bantu beshitushimpi ncebakaambila ayi,
Kalekale kuswa mundabala iyo ya Eshiboni,
Mapensho kuli ndimwe nobene Moabu!
Sombi bulya bamulunyungu lwabo bakakomwa,
Mpeeke bene Isilaeli bakatalika kwikala mucishi ca bene Amoli, 
Lyalo Mose wakatuma beshikusensa kundabala inene ya Jasa. Anu bene Isilaeli bakeebwesa alimwi amandabala amwi akalinga kwiishingulukite, akutandamo bene Amoli bakalinga kwikalaamo.
Kuswawaawo bene Isilaeli bakapetuka akwiinda nshila ya kuBashani. Mpeeke mwaami Ogi wa bene Bashani, wakanyamuka alikoto lyakwe lya bashilumamba mukulwana ambabo kuEdileyi. 
Mpomunyaawo Mwaami Lesa wakaambila Mose ayi, “Utamuloondi. Nebo ntoolengesha ayi mumukoome, bantu bakwe alimwi acishi cakwe. Umuciite bweenka mbowakacita Sioni mwaami wa bene Amoli, uyo wakalinga kweendelesha kuEshiboni.” 
Aboobo bene Isilaeli bakacaya Ogi pantu pomwi abana bakwe basankwa, bantu bakwe boonse cakutashiyaawo nabi womwi. Kuswawaawo bakekala mucishi cakwe.
Lyalo bene Isilaeli bakalonga akuya mukuyaka misumba muliwesa lya kuMoabu, kwicwe lya Joodani alimwi lilangene aJeliko.
Ono mwaami Balaki wa kuMoabu mwanaakwe Sipo ndyaakanyumfwa bene Isilaeli nshebakacita kubene Amoli alimwi akwishiba kufula kwabo, 
lakwe wakaloonda abuumbi pantu pomwi abene Moabu bamwi boonse. 
Mpeeke bene Moabu bakaambila bamatanjilili ba bene Midyani ayi, “Likoto ili onoonobo litoomanisha shintu shitushingulukite shoonse, bweenka mbuli mucende utoolya bwiisu kumafulo.” Aboobo mwaami Balaki 
wakatuma beshinkombe mukwiita Balaamu mwanaakwe Beyo, uyo wakalinga kuPeto kufwaafwi aMulonga wa Yufuletisi mucishi ca Amawu. Makani ngobakamuletela kuswa kuli Balaki ngakwaamba ayi,
Bantu aba mbayumu kwiinda ndiswe, ono ndakusenga ayi wise unshinganineeko. Mpashi ndyeenga twabakoma akubatanda mucishi cesu. Nebo ndishi kwaamba ayi abo mbowapa coolwe, ncakwiila balaba acoolwe. Abo mbooshingana, ncakwiila balashinganwa.”
Aboobo bamatanjilili ba bene Moabu alimwi abene Midyani bakatolelela ashakulipila pamashingo akuya kuli Balaamu akumulwiita makani akaswa kuli Balaki. 
Mpeeke Balaamu wakabaambila ayi, “Amoone kuno kwaamba ayi ciilo nkamulwiite shoonse Mwaami Lesa nsheshi andwiite.” Lyalo bamatanjilili ba bene Moabu bakacaala kuli Balaamu.
Kuswawaawo Lesa wakesa kuli Balaamu akumwiipusha ayi, “Ino basankwa aba mbooli abo mbaani?” 
Lakwe wakakumbula ayi, “Mwaami Balaki wa bene Moabu mwanaakwe Sipo wabatuma kwisa mukundwiita 
ayi bantu bakaswa mucishi ca Ijipiti mbaanji abuumbi. Ono ulisuni ayi mushinganineeko kwaamba ayi akonshe kubalwana akubatanda mucishi cakwe.” 
Sombi Lesa wakaambila Balaamu ayi, “Uteeleshi kuya abasankwa aba alimwi utashingani bene Isilaeli ceebo balicite coolwe.”
Bushiku bwakaboolaawo, Balaamu wakaya kubantu abo Balaki mbwaakatuma akubaambila ayi, “Amuboolele kumishaanu ceebo Mwaami Lesa wankasha kuya amwebo.” 
Abalo bakumbuluka kuya kuli Balaki akumulwiita ayi Balaamu wakaka kwisaabo.
Mpomunyaawo Balaki wakatuma bamatanjilili baanji beenda bataanshi alimwi bakalinga kwiindaawo kulemekwa. 
Bakaya kuli Balaamu akumulwiita makani aya akwaamba ayi,
Nebo ntookulambula cakusanyaako alimwi akucita coonse nceshi waambe. Ndakombelela kosa unshinganineeko bantu aba.”
Sombi Balaamu wakakumbula ayi, “Nabi Balaki wampa silifa agolodi yoonse ili muŋanda yakubwalo, inga nsheeleshi kusotoka mulawo wa Mwaami Lesa wangu napaceyi. 
Ono nacibi boobo, amoone kuno bweenka bwakacita bamwi kwaamba ayi nshibe na Mwaami Lesa ulicite maswi amwi akundwiita nabi taau.”
Pabushiku ubo mashiku, Lesa wakesa kuli Balaamu akumwaambila ayi, “Na basankwa aba besa mukukwiita, libambile uyaabo, sombi ucitebo ceenka nceshi nkulwiite.” 
Ingayi buce macuunsa, Balaamu wakabika cakwikalaawo pambongolo yakwe akuya abamatanjilili ba bene Moabu abo.
Mpeeke Lesa wakakalala ceebo Balaamu wakaya. Ono ndyaakalinga kuya pambongolo yakwe, kaali abasebenshi bakwe bobilo, munjelo wa Mwaami Lesa wakeemikana munshila kukasha Balaamu ayi ateendi. 
Ono mbongolo ndiyakabona munjelo uyo kaaimfwi apo kaacite amupeeni, yakaswa munshila akuya mumuunda. Balaamu wakayuuma akwiiboosha munshila. 
Lyalo munjelo wakeemikana mpoyakaceyela nshila, pakati pamyuunda ya minyansa yobilo alimwi kwakalinga alubumbu lwa mabwe kumbasu shoonse shobilo. 
Mbongolo ndiyakabona munjelo, yakaya mukulishanikisha kulubumbu akushankanya mweendo wakwe Balaamu kuli ndulo. Balaamu wakayuuma alimwi. 
Munjelo wakaswaawo apo akuya mukwiimikana panembo. Lyalo wakeemikana pamusena uniini, patakalinga musena wakupambukilaawo kumbasu shoonse shobilo. 
Paciindi ico, mbongolo ndiyakabona munjelo, yakoona panshi. Balaamu wakakalala akutalika kuuma mbongolo ankoli yakwe.
Lyalo Mwaami Lesa wakapa mbongolo nkusu shakwaamba, lyalo yakeepusha Balaamu ayi, “Ino ncendacita kuli ndimwe ncemwangumina mankanda otatwe nciinshi?” 
Balaamu wakakumbula ayi, “Mukwiinga waneenga buluya! Naakwiinga kaancite mupeeni, nindakucaya.” 
Ayalo mbongolo yakamwiipusha ayi, “Sa nebo teshi ndime mbongolo iyo njemutantaawo mubuumi bwanu boonse? Sa ndakacitawo kale camushobo wooyu kuli ndimwe?” Lyalo Balaamu wakakumbula ayi, “Sobwe.”
Kuswawaawo Mwaami Lesa wakalengesha ayi Balaamu abone munjelo kaaimfwi apo kaacite amupeeni. Abonebo boobo, wakaliwaala panshi akuya mukushishawo ciwa. 
Mpomunyaawo munjelo wakamwiipusha ayi, “Nciinshi ncewoomina bobulya mbongolo yako mankanda otatwe? Nebo ndesa mukukushinkila ceebo lweendo lwako ulu lwambicila. 
Sombi mbongolo yako iyi yambona akupambukila kulubasu mankanda otatwe. Niyatacita boobo, naakwiinga webo ndakucaya, sombi mbongolo nindeeshiyawo.” 
Mpeeke Balaamu wakakumbula ayi, “Ndabiisha. Nshindalinga kwishi ayi muliimfwi munshila ayi munkaashe kuya. Sombi bulya na lweendo ulu lwamubicila, ntooboolabo kumisheesu.” 
Sombi munjelo wakaamba ayi, “Koyabo abasankwa aba, sombi ukaambebo ceenka nceshi nkakulwiite.” Aboobo, Balaamu wakaya abantu bakwe Balaki.
Ono Balaki ndyaakanyumfwa ayi Balaamu utoosa, wakamuciinsha kuAli, ndabala inene kuMulonga wa Anoni munyinsa ya cishi ca Moabu. 
Balaki wakaambila Balaamu ayi, “Tookwe kwisitanshi ndindakatuma bantu mukukwiita pakutaanguna? Sa wakalinga kuyeeya ayi inga nshicikoonshi kukulambula?” 
Balaamu wakakumbula ayi, “Ndesa ono? Ono teshi ŋambe cili coonse nceensuni, sombibo ceeco Mwaami Lesa nceshi andwiite.”
Mpomunyaawo Balaamu wakaya aBalaki kundabala ya Usoti, 
uko Balaki nkwaakacaila ŋombe ambelele ayi njimilambu alimwi akupa nyama imwi kuli Balaamu abamatanjilili mbwaakalingaabo.
Bushiku bwakaboolaawo, Balaki wakatola Balaamu paKalundu ka Bamoti Baali, uko Balaamu nkwaakalinga kukonsha kubona cipansha ca misumba ya bene Isilaeli.
Mpeeke Balaamu wakaambila Balaki ayi, “Amunjakile shipaililo shosanwe ashobilo pano, akundetela bacende bosanwe abobilo alimwi ambelele shisankwa shosanwe ashobilo.”
Alakwe Balaki wakacita kweelana ambwaakalwiitwa, anu lakwe alimwi aBalaamu bakabenga mucende womwi ambelele isankwa yomwi pacipaililo comwi acomwi. 
Lyalo Balaamu wakaambila Balaki ayi, “Imikana waano pali mulambu wako wakutenta nebo ndyenciya mukubona na Mwaami Lesa utoonkumanya nabi taau. Ntookulwiita cili coonse nceshi anjubulwita.” Aboobo wakaya eenka peculu pakalundu, 
alakwe Mwaami Lesa wakamukumanya. Mpeeke Balaamu wakamwaambila ayi, “Ndayaaka shipaililo shosanwe ashobilo akubengelawo mucende womwi ambelele isankwa yomwi pacipaililo comwi acomwi.”
Mpomunyaawo Mwaami Lesa wakalwiita Balaamu shakwaamba akumwaambila ayi, “Boolela kuli Balaki ukamwaambile mbondakulwiita.” 
Aboobo wakaboolela akucana Balaki uciimfwibo pamulambu wakwe wakutenta pantu pomwi abamatanjilili ba bene Moabu boonse.
Kuswawaawo Balaamu wakalaluka ayi,
Ino nebo inga ndashingana buyani
Ndababona kuswa peculu lya tulundu twa mabwe.
Ngani weenga wabelenga bamulunyungu lwakwe Jakobo?
Lyalo Balaki wakaambila Balaamu ayi, “Wancitilanshi bobulya? Ndakakwiitila kushingana balwani bangu, sombi webo ncewacita nkubapa coolwe.” 
Lakwe wakakumbula ayi, “Nebo ndaambabo Mwaami Lesa nceenga wandwiita ayi ŋambe.”
Mpomunyaawo Balaki wakaambila Balaamu ayi, “Katiya soonse kumusena umwi uko nkweenga wabonabo bene Isilaeli bamwi. Unshinganishileeko nkomunya uko.” 
Lyalo wakamutola kumuunda wa Sofimu peculu lyaKalundu ka Pisiga. Apalo apo wakayakawo shipaililo shosanwe ashobilo akubengelawo mucende womwi alimwi ambelele isankwa yomwi pacipaililo comwi acomwi.
Mpeeke Balaamu wakaambila Balaki ayi, “Imikana waano pali mulambu wako wakutenta, nebo ndaya mukukumana aLesa kulya.”
Aboobo Mwaami Lesa wakakumana aBalaamu akumulwiita shakwaamba akumwaambila ayi, “Boolela kuli Balaki ukamwaambile mbondakulwiita.” 
Aboobo wakaboolela akucana Balaki uciimfwibo pamulambu wakwe wakutenta pantu pomwi abamatanjilili ba bene Moabu. Balaki wakamwiipusha ayi, “Ino Mwaami Lesa waamba ayinshi?” 
Mpomunyaawo Balaamu wakalaluka ayi,
Lesa taabete anga mbantu abo babeshi.
Nebo ndalwiitwa ayi mpe coolwe.
Taaku mapensho kubamulunyungu lwakwe Jakobo,
Lesa wakabakusha mucishi ca Ijipiti,
Taaku buloshi kubamulunyungu lwakwe Jakobo,
Bene Isilaeli balanyamuka anga ninkalamu yanakashi,
Lyalo Balaki wakaambila Balaamu ayi, “Wakaaka kushingana bene Isilaeli, sombi acoolwe coonse utabapi!” 
Lakwe Balaamu wakakumbula ayi, “Sa nshikwe kumulwiita ayi ndyeelete kucitabo Mwaami Lesa nsheenga wandwiita?”
Mpomunyaawo Balaki wakaambila Balaamu ayi, “Katiya soonse, ono ntookutola kumusena umwi. Mpashi Lesa kwalo inga wasuminisha ayi uye unshinganineko bene Isilaeli.” 
Aboobo wakatola Balaamu peculu paKalundu ka Peyo, kalangene aluyanga. 
Mpeeke Balaamu wakamwaambila ayi, “Anu njakile shipaililo shosanwe ashobilo pano akundetela bacende bosanwe abobilo alimwi ambelele shisankwa shosanwe ashobilo.” 
Balaki wakacita kweelana ambwaakalwiitwa, akubenga mucende womwi alimwi ambelele isankwa yomwi pacipaililo comwi acomwi.
Paciindi ici Balaamu wakeshiba ayi Mwaami Lesa wakalinga kusuni ayi ape bene Isilaeli coolwe. Aboobo taakwe kuya mukuyandoola shitondesho shimwi shabuŋanga kweelana ambwaakalinga kucita mushiindi shimwi. Sombi wakalanga kulubasu lwa luyanga 
akubona bene Isilaeli kabayakite mukowa amukowa. Mpeeke Mushimu wakwe Lesa wakamutanjilila, 
lyalo wakalaluka ayi,
makani awooyo unyumfwa maswi akwe Lesa,
Misumba yanu nobamulunyungu lwakwe Jakobo, njibotu abuumbi!
Anga njimindando ilaamfu ya tupukupuku,
Balaakuba amfuula ibotu abuumbi.
Lesa wakabakusha mucishi ca ijipiti.
Mushobo wabo uli anga ninkalamu icite nkusu,
Mpeeke Balaki wakakalala abuumbi, wafunga likoofi akwaambila Balaamu ayi, “Webo ndakakwiitila kushingana balwani bangu, sombi aba mankanda otatwe ono koobapa coolwe. 
Anu koya kumishaanu! Ndakalasha ayi ndaakukulambula, sombi Mwaami Lesa wakulengesha kutalambulwa.” 
Mpomunyaawo Balaamu wakakumbula ayi, “Ndakalwiita baabo mbowakantumina ayi 
nabi wampa silifa alimwi agolodi yoonse ili muŋanda yakubwalo, inga nshikaki kukonkela mulawo wa Mwaami Lesa kwiinda mukucita nceensuni nemwiine. Nebo ndaakwaambabo ceenka Mwaami Lesa nceshi akandwiite.”
Lyalo Balaamu wakaambila Balaki ayi, “Ono bulya ntooboolela kubene misheesu, sombi kaantana kuya, ntookucenjeshaako pashintu isho bene Isilaeli nsheshi bakacite kubantu bako munshiku shitoosa.” 
Lyalo wakalaluka ayi,
makani awooyo unyumfwa maswi akwe Lesa,
Ndamubona, sombi teshi onoono,
Bene Edomu balaakukomwa
Mwaami ulaakuswa mubamulunyungu lwakwe Jakobo
Amane kwaamba boobo, Balaamu wakabona bene Amaleki anga
Anga muciloto wakabona bene Keni akulaluka ayi,
Nakubi boobo mwebo nobene Keni mulaakunyonyoolwa
Balaamu wakalaluka alimwi ayi,
Balwani balaakuswita kuSaipulasi amaato.
Mpeeke Balaamu wakanyamuka akuboolela kumishaabo, alakwe Balaki wakalanga nkwaakalinga kuya.
Ono bene Isilaeli ndibakalinga kuShitimu, basankwa bakatalika kukumana abanakashi bene Moabu abo bakalingaako. 
Banakashi abo bakeeta basankwa abo ayi bacanikwe pakusekelela kwa kupa milambu, uko nkobakalinga kulambilila balesa ba bene Moabu. Bene Isilaeli bakalya akulambila balesa abo. 
Munshila iyi bakatalika kulambila lesa wa kuPeyo wiitwa ayi Baali. Paceebo ceeci Mwaami Lesa wakabakalalila 
akwaambila Mose ayi, “Kwiinda mukunyumfwila ndime, nyamuna bamatanjilili boonse bene Isilaeli akubacaya lumwi lubala, lyalo bukali bwangu ndyeshi bumane pali mbabo.” 
Mpeeke Mose alakwe wakaambila boomboloshi ba bene Isilaeli ayi, “Womwi awomwi mumukowa wakwe ulyeelete kucaya musankwa woonse uyo waba shikulambila Baali wa kuPeyo.”
Anu mwine Isilaeli umwi wakatola mwanakashi mwine Midyani mumusumba wakwe mumeenso akwe Mose abene Isilaeli boonse, paciindi ndibakalinga kulila pamulyango wa Tente ya Cipangano. 
Ono Fineyasi mwanaakwe Eliyasa alimwi mushikulu wakwe Aloni mupailishi, ndyaakabona cikani ici, wakanyamuka akuswa mpobakalinga kubungene. Wakabwesa lisumo 
akukonkela musankwa amwanakashi mumusumba alimwi akubayasa lisumo boonse bobilo. Munshila iyi mwaalu woonse wakalinga pabene Isilaeli wakamana. 
Sombi bantu bakalinga bacaikwa kale kumwaalu bakalinga 24,000.
Mpomunyaawo Mwaami Lesa wakaambila Mose ayi, 
“Mukwiinga wa ceeco cacita Fineyasi mwanaakwe Eliyasa alimwi mushikulu wakwe Aloni mupailishi, bukali bwangu pabene Isilaeli bwamana. Lakwe taakwe kusuminisha muntu uli woonse kulambila Lesa umwi, sombibo ndime. Aboobo nceceeco ncentakwe kunyonyweeta bene Isilaeli ceebo ca bukali bwangu. 
Anu mulwiite ayi ntoopanganaakwe cipangano ca luumuno ceshi cikabule kumana. 
Fineyasi alimwi abamulunyungu lwakwe boonse bananoolibo bapailishi lyoonse, mukwiinga taakwe kusumina ayi bantu balambile balesa bamwi alimwi akulengesha ayi bene Isilaeli balekelelwe cibiibi cabo.”
Liina lya mwine Isilaeli uyo wakacaikwa pantu pomwi amwanakashi mwine Midyani nguSimuli mwanaakwe Salu mutanjilili wa bamuŋanda bamumukowa wakwe Simyoni. 
Ono mwanakashi uyo wakalinga kwiitwa ayi Kosibi. Wakalinga mwanaakwe Suli uyo wakalinga mwaami wa likoto lya shipani sha mumikowa ya bene Midyani.
Mpeeke Mwaami Lesa wakaambila Mose ayi, 
“Amutalike kulwana abene Midyani, mubanyonyoole, 
mukwiinga wa cibi ncebakamucitila kwiinda mukumucenjeeka kuPeyo, alimwi aceebo cakwe Kosibi mwanaamwaami wa kuMidyani, uyo wakacaikwa ciindi ca mwaalu kuPeyo.”
Mwaalu ndiwakamana, Mwaami Lesa wakaambila Mose alimwi aEliyasa mwanaakwe Aloni ayi, 
“Amubelenge bene Isilaeli basankwa bacite myaaka ili makumi obilo nabi bacite myaaka isotokaawo abo beenga bacikonsha kusebensa mulimo wa bushilumamba kwiinda mumikowa yabo.” 
Aboobo mumawesa a Moabu kwitala lya Mulonga wa Joodani na kamuli muJeliko, Mose aEliyasa mupailishi bakaamba ambabo akubalwiita ayi, 
“Amubelenge basankwa boonse bacite myaaka ili makumi obilo nabi bacite myaaka isotokaawo kweelana aMwaami Lesa mbwaakaambila Mose.”
Bamumukowa wakwe Lubeni uyo wakalinga mwanaakwe Jakobo wakwiiya mbaaba. Bamucipani cakwe Anoki, Palu, 
Esiloni alimwi acakwe Kami. 
Shipani ishi shakalinga kucite basankwa bali 43,730. 
Bamulunyungu lwakwe Palu nguEliyabu 
abana bakwe basankwa, nkokwaamba ayi Nemuwelo, Datani alimwi aAbilamu. Datani aAbilamu mbobakeemikanina bene Isilaeli ndibakabukila Mose aAloni mukwinjila mulikoto lya baabo bakalinga kukonkela Kola ciindi ico ncebakabukila Mwaami Lesa. 
Inshi yakalakama akubamina, aboobo bakafwita pantu pomwi aKola alimwi abaabo bakalinga kumukonkela, mulilo ndiwakanyonyoola basankwa bali 250. Mpeeke bakaba citondesho kubantu. 
Sombi bana bakwe Kola basankwa tabakwe kucaikwa.
Mumukowa wakwe Simyoni, ncipani cakwe Nemuwelo, Jamini, Jakini 
Sela alimwi acakwe Shaulo. 
Shipani ishi shakalinga kucite basankwa bali 22,200.
Mumukowa wakwe Gadi, ncipani cakwe Sefoni, Agi, Shuni, 
Osini, Eli 
Alodi alimwi acakwe Aleli. 
Shipani ishi shakalinga kucite basankwa bali 40,500.
Eli alimwi aOnani bakalinga bana bakwe Juda, sombi bakafwita mucishi ca Kenani. 
Mumukowa wakwe Juda, ncipani cakwe Shela, Pelisi, Sela, 
Esiloni alimwi acakwe Amuli. 
Shipani ishi shakalinga kucite basankwa bali 76,500.
Mumukowa wakwe Isaka, ncipani cakwe Tola, Puwa 
Jashubu alimwi acakwe Shimuloni, 
Shipani ishi shakalinga kucite basankwa bali 64,300.
Mumukowa wakwe Sebuluni, ncipani cakwe Seledi, Eloni alimwi acakwe Jalilu. 
Shipani ishi shakalinga kucite basankwa bali 60,500.
Bamumukowa wakwe Josefu uyo wakalinga kucite baana basankwa bobilo Manase alimwi aEfuleemu mbaaba.
Mumukowa wakwe Manase, Makiya mwanaakwe Manase wakashala Gilyadi. Ono shipani shoonse ishi nshamulunyungu lwakwe Gilyadi, 
nkokwaamba ayi cipani cakwe Iyesa, Eleki, 
Asilyelo, Shekemu, 
Shemida alimwi acakwe Efeli. 
Selofeyadi mwanaakwe Efeli taakalinga kuciteewo baana basankwa, sombibo banakashi. Meenaabo ngaaya. Maala, Nowa, Ogila, Miluka alimwi aTesa. 
Shipani ishi shakalinga kucite basankwa bali 52,700.
Mumukowa wakwe Efuleemu, ncipani cakwe Shutela, Beka alimwi acakwe Taani. 
Cipani cakwe Elani cakaswa muli Shutela. 
Shipani ishi shakalinga kucite basankwa bali 32,500.
Mumukowa wakwe Benjameni, ncipani cakwe Bela, Ashibelo, Ayilamu, 
Shefufamu, acakwe Ufamu. 
Shipani shakwe Aadi aNaamani shakaswa muli Bela. 
Shipani ishi shakalinga kucite basankwa bali 45,600.
Mumukowa wakwe Dani, ncipani cakwe Shuwamu. 
Cipani ici cakalinga kucite basankwa bali 64,400.
Mumukowa wakwe Asha, ncipani cakwe Imuna, Ishifi alimwi acakwe Beliya. 
Cipani cakwe Eba aMalukili shakaswa muli Beliya. 
Asha wakalinga kucite amwaana mwanakashi wiitwa ayi Sela. 
Shipani ishi shakalinga kucite basankwa bali 53,400.
Mumukowa wakwe Nafutali, ncipani cakwe Jasilu, Guni, 
Jesa alimwi acakwe Shilemu. 
Shipani ishi shakalinga kucite basankwa bali 45,400.
Nkokwaamba ayi basankwa bene Isilaeli boonse pantu pomwi bakalinga 601,730. 
Mpomunyaawo Mwaami Lesa wakaambila Mose ayi, 
“Mikowa yoonse iyi uyaabanye cishi kweelana akufula kwa mukowa womwi awomwi. 
Mukowa ucite bantu baanji ulyeelete kupekwa cishi cinene, awalo ucite bantu baniini, ulyeelete kupekwa cishi ciniini. Mukowa uli woonse utambule kweelana abantu balembetwe. 
Ulyeelete kubona ayi waabanya kwiinda mukuuma cisolo. Cishi ca mukowa womwi awomwi cilaakupekwa liina lya mushali wa nguwo mukulukulu. 
Cishi cilyeelete kwaabanishikwa kwiinda mukuuma cisolo pakati ka mikowa icite bantu baanji ayeeyo icite baniini.”
Mumukowa wakwe Lefi amwalo mwakalinga cipani cakwe Geshoni, Koati acakwe Melali. 
Shipani shimwi sha mumukowa wakwe Lefi nsheeshi. Bene Libini, Ebuloni, Maali, Mushi alimwi abene Kola. Koati ngowakashala Amulamu 
uyo wakalinga kweebete mwanaakwe Lefi wiitwa ayi Jokebedi, wakashalilwa mucishi ca Ijipiti. Wakashalila Amulamu baana basankwa bobilo, Aloni aMose, kubikaawo amwanakashi womwi, Milyamu. 
Aloni wakashala baana basankwa bone, Nadabu, Abiyu, Eliyasa alimwi aItama. 
Sombi Nadabu alimwi aAbiyu bakafwa ndibakabenga mulambu pamulilo utasalalite kuMwaami Lesa. 
Anu basankwa bene Lefi abo bakalinga kucite mweenshi akuya kunembo pantu pomwi boonse bakalinga 23,000. Pabene Isilaeli boonse, balo tabakwe kubelengelwa pantu pomwi abene Isilaelinyinaabo mukwiinga tabakwe kupekwawo cishi pakati kabo.
Ono ishi nshipani shoonse sha bene Isilaeli Mose aEliyasa nshebakabelenga mumawesa a Moabu kwitala lya Mulonga wa Joodani na kamuli muJeliko. 
Taaku musankwa nabi womwi wakacaala pabaabo Mose aAloni mupailishi mbobakalemba mukubelengwa kutaanshi muluyanga lwa Sinayi, 
mukwiinga Mwaami Lesa wakaamba ayi boonse balaakufwita muluyanga. Aboobo boonse bakaloba, kukushakobo Kalebu mwanaakwe Jefune alimwi aJoshuwa mwanaakwe Nani.
Ono Josefu wakashala Manase, Manase wakashala Makiya, Makiya wakashala Gilyadi, Gilyadi wakashala Efeli alakwe Efeli wakashala Selofeyadi. Selofeyadi uyo wakashala baana banakashi bosanwe, Maala, Nowa, Ogila, Milika alimwi Atesa. 
Bakaya mukwiimikana kunembo lyakwe Mose, Eliyasa mupailishi, bamatanjilili alimwi abene Isilaeli boonse pamulyango wa Tente ya Cipangano akwaamba ayi, 
“Baishiwesu bakafwa muluyanga cakutashiyawo baana basankwa. Tebakalinga mulikoto lya baabo bakalinga kukonkela Kola, abo bakabukila Mwaami Lesa, sombi bakafwa ceebo ca kubisha kwabo beene. 
Ono mukwiinga tebakalinga kucite baana basankwa, nceebonshi liina lya baishiwesu ncelitoolobela pakati ka bene Isilaeli? Amutupe cishi aswebo kuswa kubamakwababo.”
Mpomunyaawo Mose wakatola litongooshi lyabo kuMwaami Lesa 
uyo wakamwaambila ayi, 
“Ico bana bakwe Selofeyadi banakashi ncebatoosenga cililuleme. Bape cishi cili pakati ka bamakwababo baishiwabo. Cipansha ca baishiwabo ciye kuli mbabo. 
Ulwiite bene Isilaeli boonse ayi kulilabo na musankwa wafwa kwakutashiyawo mwaana musankwa, mwanaakwe mwanakashi ulyeelete kubwesa buboni bwakwe. 
Ono na taacite mwaana mwanakashi, bamakwabo basankwa balyeelete kububwesa. 
Na taacite bamakwabo basankwa, bamakwababo baishi balyeelete kububwesa. 
Ono na taacite bamakwabo basankwa nabi bamakwabo baishi, lyalo mukwabo umwi ukumiteko bunene ulyeelete kububwesa akubulama bweenka mbuli bwaakwe. Anu bene Isilaeli balyeelete kukonkela milawo amilasho iyi kweelana ambondamulwiita nebo neMwaami Lesa.”
Mpomunyaawo Mwaami Lesa wakaambila Mose ayi, “Utante paKalundu ka Abalimu akubona cishi ncentoopa bene Isilaeli. 
Wamana kucibona, utoofwa bweenka bwakafwa mukwanu Aloni. 
Mukwiinga mwebo nobilo noonse tamukwe kukonkela mulawo wangu muluyanga lwa Sini. Bene Isilaeli boonse ndibakatongooka ndime kuMeliba, tamukwe kunshoma cakundemeka ayi ndisalalite pameenso abo.” Ono Meliba nkantupu kali kuKadeshi muluyanga lwa Sini.
Lyalo Mose wakapaila ayi, 
“NoBaami baLesa, nomatalikilo a buumi boonse, ndaseenga ayi musale musankwa uyo weenga watanjilila bantu aba 
akubalwiita shakucita munkondo kwaamba ayi bantu banu bakabule kuba anga nimbelele shitacite mweembeshi.”
Mpeeke Mwaami Lesa wakaambila Mose ayi, “Bwesa Joshuwa mwanaakwe Nani, umo muli Mushimu wangu, akubika maansaako pamutwi wakwe. 
Umwiimike kunembo lyakwe Eliyasa mupailishi alimwi abene Isilaeli boonse. Lyalo pameenso abo boonse umubaande ayi ngowaba pamusena wako. 
Umusuminishe alakwe kunookweendeleshaako kwaamba ayi bene Isilaeli boonse banoomunyumfwila. 
Lakwe ulaakunoocinkite manungo muli Eliyasa mupailishi, uyo ngweshi akeeye kuyanda kwangu kwiinda mukusebensesha Ulimu aTumimu. Munshila iyi Eliyasa ulaakutanjilila Joshuwa alimwi abene Isilaeli boonse mushintu shoonse nshebeelete kucita.” 
Aboobo Mose wakacita bweenka bwakamulwiita Mwaami Lesa. Wakeemika Joshuwa kunembo lyakwe Eliyasa mupailishi alimwi abene Isilaeli boonse. 
Kweelana abwakaamba Mwaami Lesa, Mose wakabika maansaakwe pamutwi wakwe Joshuwa akumubanda ayi ngowaba pamusena wakwe.
Mpeeke Mwaami Lesa wakaambila Mose ayi, 
“Lwiita bene Isilaeli ayi balyeelete kubenga milambu ya cakulya kuli ndime neLesa mushiindi sheelete ayi ibe bweema bunsangalasha nebo neMwaami Lesa. 
Mulambu wa cakulya weelete kubengwa kuli ndime neMwaami Lesa ngooyu. Bana ba mbelele bobilo basankwa bacite mwaaka womwi alimwi batacite kampenda ayi ngumulambu wakutenta pabushiku abushiku. 
Womwi balyeelete kumubenga macuunsa aumwi macolesha 
pantu pomwi acipo ca fulaulo akilogilamu yomwi ya fulaulo upelekete usenkene alita yomwi ya mafuta a olifi eene eene. 
Uyu ngumulambu wakutenta weelete kubengwa bushiku abushiku uyo wakatalikila paKalundu ka Sinayi ayi ngumulambu wa cakulya. Bweema bwa mulambu uyu bulansangalasha nebo neMwaami Lesa. 
Balyeelete kutila lita yomwi ya waini pacipaililo pantu pomwi amwanaambelele womwi awomwi ayi ncipo ca cakunwa. 
Macolesha balyeelete kubenga mwanaambelele umwi ulya bweenka mbuli wamacuunsa pantu pomwi acipo ca cakulya alimwi aca cakunwa. Bweema bwa mulambu uyu bulansangalasha nebo neMwaami Lesa.
“Ono pabushiku bwakookesha bwa Cibelu balyeelete kubenga bana ba mbelele bobilo basankwa bacite mwaaka womwi alimwi batacite kampenda, makilogilamu obilo a fulaulo upelekete usenkene amafuta a olifi ayi ncipo ca fulaulo pantu pomwi acipo ca cakunwa. 
Mulambu wakutenta uyu ulyeelete kubengwa pabushiku bwakookesha bwa Cibelu bomwi abomwi kwiilika pamulambu wakutenta wa bushiku abushiku acipo ca nguwo ca cakunwa.
“Pabushiku butaanshi bwa mweenshi uli woonse balyeelete kubenga mulambu wakutenta kuli ndime neMwaami Lesa, nkokwaamba ayi bacende baana bobilo, mbelele isankwa, bana ba mbelele basankwa bosanwe abobilo bacite mwaaka womwi, shoonse kashitacite kampenda. 
Mucende womwi awomwi ulyeelete kubengwa pantu pomwi amakilogilamu otatwe a fulaulo upelekete usenkene amafuta a olifi ayi ncipo ca fulaulo. Yalo mbelele isankwa yomwi ayomwi ilyeelete kubengwa pantu pomwi amakilogilamu obilo a fulaulo upelekete usenkene a mafuta a olifi. 
Abalo bana ba mbelele womwi awomwi ulyeelete kubengwa pantu pomwi akilogilamu yomwi ya fulaulo upelekete usenkene amafuta a olifi. Bweema bwa milambu iyi yakutenta ya cakulya bulansangalasha nebo neMwaami Lesa. 
Balyeelete kupa shipo sha cakunwa pantu pomwi acifubwa comwi acomwi. Nkokwaamba ayi pamucende womwi awomwi malita a waini obilo, pambelele isankwa yomwi ayomwi lita yomwi amusa, apalo pamwanaambelele womwi awomwi nilita yomwi. Uyu ngumulasho pamulambu wakutenta wa pabushiku butaanshi bwa mweenshi mumwaaka woonse. 
Ono kwiilika pamulambu wakutenta wa bushiku abushiku acipo ca cakunwa ca nguwo, balyeelete kubenga mpongo isankwa ayi ngumulambu wakulekelelwa shibiibi.
“Ono kusekelela kwa bushiku bwa Pasika bwakwiibaluka kusotokela mukundemeka neMwaami Lesa kulyeelete kucitwa pabushiku bwalikumi ashone bwa mweenshi wakutaanguna. 
Lyalo pabushiku bwalikumi ashosanwe balyeelete kuba akusekelela kumwi kwanshiku shosanwe ashobilo. Munshiku isho balyeelete kulya cimaande. 
Ono pabushiku butaanshi balyeelete kubungana ayi balambile alimwi tabeelete kucita mulimo umwi uli woonse. 
Balyeelete kubenga mulambu wakutenta ayi ngumulambu wa cakulya kuli ndime neMwaami Lesa. Nkokwaamba ayi balyeelete kubenga bacende baana bobilo, mbelele isankwa alimwi abana ba mbelele basankwa bacite mwaaka womwi. Shoonse ishi tasheelete kuba akampenda. 
Lyalo bakabenge ashipo sha fulaulo sheelete pacifubwa comwi acomwi, nkokwaamba ayi pamucende womwi awomwi makilogilamu otatwe, makilogilamu obilo pambelele isankwa 
alimwi akilogilamu yomwi pamwanaambelele womwi awomwi. 
Kuswawaawo bakeelikeewo ampongo isankwa ayi ngumulambu wakulekelelwa shibiibi mukusalasha bantu kweelana aMilawo. 
Balyeelete kubenga shintu ishi mukwiilika pamilambu yakutenta ya pabushiku abushiku. 
Munshila yeenka iyo balyeelete kubenga mulambu wa cakulya lyoonse kwanshiku shosanwe ashobilo, bweema bunsangalasha neMwaami Lesa. Bacite boobo mukwiilika pamulambu wakutenta wa bushiku abushiku acipo ca nguwo ca cakunwa. 
Lyalo bakabungane pabushiku bwasanu ashobilo ayi balambile alimwi tabeelete kucita mulimo umwi uli woonse.
“Ono pabushiku butaanshi bwakusekelela kwakutebula ndibapa cipo ca fulaulo kuli ndime neMwaami Lesa, balyeelete kubungana ayi balambile alimwi tabeelete kucita mulimo umwi uli woonse. 
Bakabenge mulambu wakutenta ayi mbweema bunsangalasha neMwaami Lesa nkokwaamba ayi bacende baana bobilo, mbelele isankwa alimwi abana ba mbelele bosanwe abobilo bacite mwaaka womwi. 
Lyalo bakabenge ashipo sha fulaulo sheelete pacifubwa comwi acomwi, nkokwaamba ayi pamucende womwi awomwi makilogilamu otatwe, makilogilamu obilo pambelele isankwa 
alimwi akilogilamu yomwi pamwanaambelele womwi awomwi. 
Kuswawaawo bakeelikeewo ampongo isankwa ayi ngumulambu wakulekelelwa shibiibi mukusalasha bantu kweelana aMilawo. 
Balyeelete kubenga shintu ishi pantu pomwi acipo ca cakunwa mukwiilika pamulambu wakutenta wa pabushiku abushiku alimwi acipo ca fulaulo. Shifubwa shoonse ishi tasheelete kuba akampenda kali koonse.
“Ono pabushiku butaanshi mumweenshi wasanu ayobilo, balyeelete kubungana ayi balambile alimwi tabeelete kucita mulimo umwi uli woonse. Bushiku ubu mbwakulisha mapeenga. 
Mulyeelete kubenga mucende mwaana, mbelele isankwa, alimwi abana ba mbelele basankwa bali bosanwe abobilo, bacite mwaaka womwi. Shoonse ishi tasheelete kuba akampenda. Uyu ngumulambu wakutenta, bweema bunsangalasha neMwaami Lesa. 
Lyalo bakabenge ashipo sha fulaulo sheelete pacifubwa comwi acomwi, nkokwaamba ayi pamucende womwi awomwi makilogilamu otatwe, makilogilamu obilo pambelele isankwa 
alimwi akilogilamu yomwi pamwanaambelele womwi awomwi. 
Kuswawaawo bakeelikeewo ampongo isankwa ayi ngumulambu wakulekelelwa shibiibi mukusalasha bantu kweelana aMilawo. 
Anu ishi shoonse nshakwiilikabo pamulambu wakutenta ubengwa pabushiku butaanshi bwa mweenshi, pantu pomwi acipo ca shili anga ngamaila ca nguwo. Shilyeelete kwiilika apamulambu wakutenta wa pabushiku abushiku pantu pomwi acipo ca fulaulo aca cakunwa ca nguwo, bweema bunsangalasha neMwaami Lesa.
“Ono pabushiku bwalikumi mumweenshi wasanu ayobilo, bakabungane ayi balambile. Tabeelete kulya cintu nabi comwi nabi kucita mulimo umwi uli woonse. 
Bakabenge mucende mwaana, mbelele isankwa alimwi abana ba mbelele basankwa bali bosanwe abobilo bacite mwaaka womwi. Shoonse ishi tasheelete kuba akampenda. Uyu ngumulambu wakutenta, bweema bunsangalasha neMwaami Lesa. 
Lyalo bakabenge ashipo sha fulaulo sheelete pacifubwa comwi acomwi, nkokwaamba ayi pamucende womwi awomwi makilogilamu otatwe, makilogilamu obilo pambelele isankwa 
alimwi akilogilamu yomwi pamwanaambelele womwi awomwi. 
Kuswawaawo bakeelikeewo ampongo isankwa ayi ngumulambu wakulekelelwa shibiibi. Ishi shoonse nshakwiilika pamulambu wakulekelelwa shibiibi mukusalasha bantu kweelana aMilawo, milambu yakutenta ya pabushiku abushiku pantu pomwi acipo ca shili anga ngamaila aca cakunwa ca nguwo.
“Ingayi pabushiku bwalikumi ashosanwe mumweenshi wasanu ayobilo, bakabungane ayi balambile. Pakusekelela uku kwakundemeka neMwaami Lesa kwanshiku shosanwe ashobilo, tabeelete kucita mulimo umwi uli woonse. 
Bakabenge bacende baana bali likumi abotatwe, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. Uyu ngumulambu wa cakulya, bweema bunsangalasha neMwaami Lesa. 
Lyalo bakabenge ashipo sha fulaulo sheelete pacifubwa comwi acomwi, nkokwaamba ayi pamucende womwi awomwi makilogilamu otatwe, makilogilamu obilo pambelele isankwa 
alimwi akilogilamu yomwi pamwanaambelele womwi awomwi. 
Kuswawaawo bakeelikeewo ampongo isankwa ayi ngumulambu wakulekelelwa shibiibi. Ishi nshakwiilika pamulambu wakutenta wa pabushiku abushiku pantu pomwi acipo ca fulaulo aca cakunwa ca nguwo.
“Pabushiku bwabili, bakabenge bacende baana bali likumi abobilo, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
Ono pabushiku bwatatu, bakabenge bacende bali likumi awomwi, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
“Pabushiku bwane, bakabenge bacende likumi, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
“Pabushiku bwasanu, bakabenge bacende bosanwe abone, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
“Pabushiku bwasanu abomwi, bakabenge bacende bosanwe abotatwe, mbelele shisankwa shobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
“Pabushiku bwasanu ashobilo, bakabenge bacende bosanwe abobilo, mbelele shisankwa shobilo alimwi abana ba mbelele basankwa bobilo alimwi abana ba mbelele basankwa bali likumi abone bacite mwaaka womwi. Shoonse ishi tasheelete kuba akampenda. 
Empty verse
Empty verse
“Pabushiku bwasanu ashotatwe, bakabungane ayi balambile alimwi tabeelete kucita mulimo umwi uli woonse. 
Bakabenge mucende womwi, mbelele isankwa yomwi alimwi abana ba mbelele basankwa bali bosanwe abobilo bacite mwaaka womwi. Shoonse ishi tasheelete kuba akampenda. Uyu ngumulambu wakutenta, bweema bunsangalasha neMwaami Lesa. 
Empty verse
Empty verse
“Anu iyi njemilasho ikumite kumilambu yakutenta, shipo sha fulaulo, shipo sha cakunwa alimwi ashipo shabwanabwankashi isho nshemweelete kumpa neMwaami Lesa pashiindi sheelete shakusekelela. Ishi nshakwiilika pacipo ncebampa mukucita kweelana ambobakashomesha cakulumbila nabi cipo cakulyaaba.”
Mpeeke Mose wakalwiita bene Isilaeli shintu shoonse isho Mwaami Lesa nshaakamwaambila.
Mpomunyaawo Mose wakaambila bamatanjilili ba mikowa ya bene Isilaeli ayi, “Mwaami Lesa waamba ayi tunookonkela milasho iyi. 
Na muntu washomesha cakulumbila ayi ulaakupa cintu cimwi kuMwaami Lesa nabi kutacita cimwi cintu, teelete kwaambabo pamulomo, sombi acite shoonse nshaakashomesha.
“Na mwanakashi ucikala muŋanda ya baishi washomesha cakulumbila kuMwaami Lesa ayi ulaakucita nabi kutacita cimwi cintu, 
mpeeke baishi banyumfwaako akuumunabo, ingayi ulyeelete kucita kweelana akushomesha kwakwe. 
Sombi na baishi bamukasha pakunyumfwa kushomesha kwakwe, teelete kucita kweelana akushomesha kwakwe. Mwaami Lesa ulaakumwaangulula ceebo baishi bamukasha.
“Ono na mwanakashi weebwa kaali wakashomesha kale cakulumbila kucita cimwi cintu nabi kutacita cintu cimwi mukutekalika mulaka kwakwe mwiine, 
ono ibaye wanyumfwaako akuumunabo, ulyeelete kucita kweelana akushomesha kwakwe. 
Sombi na ibaye wamukasha pakunyumfwa kushomesha kwakwe, ingayi teelete kucita kweelana akushomesha kwakwe. Mwaami Lesa alakwe ulaakumwaangulula.
“Na mukalubinje mwanakashi nabi mwanakashi wakalekwa washomesha cakulumbila kucita nabi kutacita cintu cimwi, ulyeelete kucicitabo kweelana akushomesha kwakwe
“Na mwanakashi weebetwe washomesha cakulumbila kucita nabi kutacita cintu cimwi, 
ono ibaye wanyumfwaako akuumunabo, ulyeelete kucita kweelana akushomesha kwakwe. 
Sombi na ibaye wamukasha pakunyumfwa kushomesha kwakwe, ingayi teelete kucita kweelana akushomesha uko. Mwaami Lesa alakwe ulaakumwaangulula ceebo ibaye wakamukasha. 
Ibaye ulicite nkusu shakusumina nabi kukasha kushomesha cakulumbila kwakwe kuli koonse, 
sombi na ibaye kaaumwitebo kuswa pabushiku ubo mukaakwe ndyaakashomesha, nkokwaamba ayi alakwe wasumina ayi aciciite bweenka ubo mukwiinga taaku ncaakaamba pakushomesha uko kuswabo ndyaakanyumfwa. 
Sombi na kunembo ibaye wakasha mukaakwe kucita kweelana ambwaakashomesha cakulumbila, ulyeelete kupekwa mulandu pacilubo ca mukaakwe.”
Anu iyi njemilasho ya pakushomesha cakulumbila Mwaami Lesa njaakapa Mose ikumite kumusankwa amukaakwe, nabi baishi amwanaabo mwanakashi ucikalaabo.
Mpeeke Mwaami Lesa wakaambila Mose ayi, 
“Upe mulandu bene Midyani paceeco ncebakacita kubene Isilaeli. Ono waakumana kucita boobo, ulaakufwa.”
Aboobo Mose wakaambila bene Isilaeli ayi, “Amulibambile shakuya kunkondo kwaamba ayi mukalwaane abene Midyani akubapa mulandu paceeco ncebakacita kuMwaami Lesa. 
Kumukowa wa bene Isilaeli woonse mulyeelete kukushako basankwa bali cuulu ayi baye kunkondo.”
Mpeeke basankwa bali cuulu bakasalwa kuswa kumukowa womwi awomwi, bakalibambila kuya kunkondo. Boonse pantu pomwi bakakumana shuulu shili likumi ashobilo. 
Anu Mose wakabatuma kunkondo kwiinda mubutanjilili bwakwe Fineyasi mwanaakwe Eliyasa mupailishi, uyo wakalinga kulanga pashintu sha kumusena usalalite alimwi amapeenga akubacenjesheshaako. 
Bakalwana abene Midyani kweelana aMwaami Lesa mbwaakaambila Mose, akucaya basankwa boonse, 
kubikaawo abamaami ba bene Midyani bali bosanwe. Meenaabo ngaaya. Efi, Lekemu, Suli, Uli alimwi aLeba. Bakacaila kumwi aBalaamu mwanaakwe Beyo.
Kuswawaawo bene Isilaeli bakacata banakashi abaana bene Midyani alimwi akutola ŋombe shabo, matanga ambelele alimwi ampongo, akubwesa abuboni bwabo boonse. 
Bakatenta mandabalaabo oonse alimwi amisumba. 
Bakabwesa ashintu shoonse nshebakasaala, kubikaawo abantu mbobakacata alimwi ashifubwa, 
akutola kuli Mose aEliyasa mupailishi alimwi abene Isilaeli boonse abo bakalinga kumisumba, mucinyika ca Moabu kwitala lya Joodani na kamuli muJeliko.
Mpomunyaawo Mose, Eliyasa mupailishi alimwi abamatanjilili ba bene Isilaeli bakaswa mumisumba akuya mukukumana alikoto lya bashilumamba. 
Mpeeke Mose wakakalalila bamatanjilili ba bashilumamba nkokwaamba ayi bamatanjilili ba bali shuulu aba bali mwaanda, abo bakaswa kunkondo. 
Wakabeepusha ayi, “Ceebonshi mwaleka banakashi boonse ayi banoocili boomi? 
Amwiibaluke ayi mbanakashi bakakonkela milawo yakwe Balaamu, akulengesha ayi bantu baashukile Mwaami Lesa kuPeyo. Ico ncecakaleta mwaalu pabantu ba Mwaami Lesa. 
Bulya ono amucaye mwaana musankwa woonse, alimwi mucaye mwanakashi woonse uyo wakakumanawo kale amusankwa, 
Sombi mulishiilewo bamyooye abo batana kukumanawo kale amusankwa. 
Ono mwebo noonse nomwacayawo muntu nabi kukumya mutuntu, mulyeelete kwikala pansengwe lya misumba kwanshiku shosanwe ashobilo. Pabushiku bwatatu abwasanu ashobilo mulyeelete kulisalasha pantu pomwi abanakashi abo mbomwacata. 
Mulyeelete kusalasha acakufwala cili coonse alimwi acintu cili coonse cakapangwa kucipaya, booya bwa mpongo nabi cisamu.”
Alakwe Eliyasa mupailishi wakaambila basankwa bakaswa kunkondo ayi, “Milawo iyi njeyeeyo Mwaami Lesa njaapa Mose. 
Golodi, silifa, bulonse, nshimbi, ceela, muntomfwe 
alimwi acintu cimwi cili coonse ceenga cabula kupya, cilyeelete kusalashikwa kwiinda mumulilo. Lyalo ndyeenga caba cisalalite. Sombi shoonse ishi shilyeelete kusalashikwa amaanshi akusalashisha pantu pomwi ashintu shoonse shitakonshi kubikwa mumulilo. 
Anu pabushiku bwasanu ashobilo, mulyeelete kucapa shakufwala shanu. Lyalo mulaakunoosalalite kweelana aMilawo alimwi mulaakusuminishikwa kwinjila mumisumba.”
Mpomunyaawo mwaami Lesa wakaambila Mose ayi, 
“Webo alimwi aEliyasa mupailishi, pantu pomwi abamatanjilili bamwi ba bene Isilaeli, mulyeelete kubelenga shintu shakasaalwa, kubikaawo abantu alimwi ashifubwa. 
Mushipansaanye mushipansha sheelene shobilo, cipansha cimwi nca bashilumamba acalo cimwi nca bene Isilaeli bamwi boonse. 
Ono kuswa kucipansha ca shintu sha bashilumamba, mukusheko muntu womwi pabaabo bakacatwa boonse bali myaanda yosanwe ayi ngumusonko kuMwaami Lesa, apaŋombe shoonse, mbongolo, mbelele alimwi ampongo shili myaanda yosanwe, mukushewo yomwi yomwi. 
Kuswawaawo ukashipe Eliyasa mupailishi ayi ncipo kuMwaami Lesa. 
Kuswa kucipansha ceshi cikapekwe bantu boonse, pabantu bakacatwa boonse bali makumi osanwe, mukushewo womwi. Apalo paŋombe, mbongolo, mbelele alimwi ampongo shoonse shili makumi osanwe, mukushewo yomwi yomwi. Lyalo mupe bene Lefi abo bacite mulimo wakulama Tente ya Mwaami Lesa.” 
Mpeeke Mose alimwi aEliyasa mupailishi bakacita bweenka bwakaamba Mwaami Lesa.
Ono shintu shakacaalaawo bashilumamba ndyebakakushaawo shaabo nsheeshi. Mbelele shili 675,000, 
ŋombe shili 72,000, 
mbongolo shili 61,000, 
alimwi abanakashi batana kukumanawo kale amusankwa bali 32,000. 
Cipansha bashilumamba bakalinga kunkondo ncebakabaanishikwa nimbelele shili 337,500, 
umo mwakaswa mbelele shili 675 ayi ngumusonko wa Mwaami Lesa. 
Bakapekwa ŋombe shili 36,000, umo mwakaswa shili 72 ayi ngumusonko wa mwaami Lesa. 
Mbongolo nshebakapekwa shakalinga 30,500, umo mwakaswa shili 61 ayi ngumusonko wa Mwaami Lesa. 
Bakapekwa banakashi batana kukumanawo kale abasankwa bali 16,000, umo mwakaswa bali 32 ayi ngumusonko wa Mwaami Lesa. 
Aboobo Mose wakapa Eliyasa mupailishi musonko ayi ncipo kuMwaami Lesa, kweelana ambwaakaambila Mose.
Mpeeke cipansha ca bene Isilaeli ico ncebakabaanishikwa, ico Mose ncaakapatula kuswa kuca bashilumamba bakalinga kunkondo, 
akwalo nimbelele shili 337,500, 
ŋombe shili 36,000, 
mbongolo shili 30,500 
alimwi abanakashi batana kukumanawo kale abasankwa bali 16,000. 
Kuswa kucipansha ca bene Isilaeli ici, pabantu bali makumi osanwe alimwi ashifubwa shili makumi osanwe, Mose wakakushawo womwi womwi. Ono kweelana abwakaamba Mwaami Lesa, wakapa bene Lefi abo bakalinga kulama Tente ya Mwaami Lesa.
Lyalo bamatanjilili ba bashilumamba, nkokwaamba ayi bamatanjilili ba bali shuulu aba bali mwaanda, bakaya kuli Mose 
akwaamba ayi, “Nkambo, twabelenga bashilumamba abo mbotwakalinga kutanjilila alimwi taaku nabi womwi utapo. 
Paceebo ceeci, twaleta shintu shakulibotesha sha golodi nkokwaamba ayi shakufwala kumaansa, makosa, ninga, masikiyo alimwi ashakufwala munshingo, isho womwi awomwi pakati kesu nshaakabwesa. Ono tutooshipa Mwaami Lesa ayi tulisalashe kweelana aMilawo pameenso akwe.” 
Mpeeke Mose aEliyasa mupailishi bakatambula golodi iyo. Anu yoonse yakalinga nshintu shakulibotesha. 
Golodi yoonse yakaleta bamatanjilili ba bashilumamba, nkokwaamba ayi bamatanjilili ba bali shuulu aba bali mwaanda, yakashini kukumana makilogilamu myaanda yobilo. 
Sombi abo batakalinga bamatanjilili ba bashilumamba bakalibikila shoonse nshebakabwesa. 
Lyalo Mose alimwi aEliyasa mupailishi bakatambula golodi iyo njebakaleta bamatanjilili ba bali shuulu aba bali mwaanda, akwiitola kuTente ya Cipangano kwaamba ayi Mwaami Lesa anoolama bene Isilaeli.
Ono mukowa wakwe Lubeni awakwe Gadi yakalinga kucite shifubwa shiinji abuumbi. Ono ndibakabona cishi ca Jasa aca Gilyadi ncibotu kushifubwa, 
bakaya kuli Mose, Eliyasa mupailishi alimwi abamatanjilili bamwi ba bene Isilaeli akwaamba ayi, 
“Twaboona ayi ndabala ya Ataloti, Diboni, Jasa, Nimula, Eshiboni, Elile, Sibima, Nebo alimwi aBeyoni 
ayo Mwaami Lesa ngaakalengesha ayi bene Isilaeli bakome, njimisena ibotu abuumbi kushifubwa alimwi swebo tulicite shifubwa shiinji abuumbi. 
Ono twaseenga ayi mutupe misena iyi ayi ibe inesu, alimwi mutatukakatishi kusubuka Mulonga wa Joodani ayi tukekale kwitala.”
Mpeeke Mose wakabakumbula ayi, “Sa mulisuni kwikala kokuno, bene Isilaelinyinaanu kabaya kunkondo? 
Ceebonshi mulisuni kulengesha ayi bene Isilaeli batyongole akutasubuka Mulonga wa Joodani kwaamba ayi batakenjili mucishi ico Mwaami Lesa ncaakabapa? 
Abalo bamashali banu bakulukulu mbobakacita ndindakabatuma kuswa kuKadeshi Baniya ayi baye mukubona cishi mbocibete. 
Bakaya mukweela kucinyika ca Eshikolu akubona cishi. Ndibakaboola, bakalengesha bene Isilaeli kutyongola akutenjila mucishi ico Mwaami Lesa ncaakabapa. 
Pabushiku ubo Mwaami Lesa wakakalala akushomesha cakulumbila ayi, 
‘Mukwiinga tabakwe kutolelela kunyumfwila, taaku musankwa nabi womwi, wakaswa mucishi ca Ijipiti, ucite myaaka ili makumi obilo aisotoka, eshi akenjile mucishi ico ncendakashomesha kupa Abulaamu, Isaki alimwi aJakobo. 
Sombi Kalebu mwanaakwe Jefune mwine Kenisi alimwi aJoshuwa mwanaakwe Nani balaakwinjilaamo mukwiinga balo bakatolelela kunyumfwila ndime neMwaami Lesa.’ 
Lyalo Mwaami Lesa wakakalalila bene Isilaeli akubalengesha ayi banokwiingookabo muluyanga kwamyaaka ili makumi one kushikila lishalane lya baabo boonse bakabishisha Mwaami Lesa bamana kufwa. 
Ono mwebo nolishalane lipya lya bamucita shibi, anaapa mweemikana mumusena wa bamashali banu bakulukulu akulengesha ayi Mwaami Lesa eendeewo kukalalila bene Isilaeli! 
Ncakwiila na mwebo nomukowa wakwe Lubeni awakwe Gadi mukake kumunyumfwila bulya, bene Isilaeli boonse aba utoobashiya beenka muluyanga muno. Anu mwebo ndimwe mweshi mulengeshe ayi banyonyooke.”
Kuswawaawo bakaya kuli Mose akwaamba ayi, “Cakutaanguna amutusuminishe ayi tuyake shimpati sha mabwe sha mbelele shesu kuno, akuyaka amandabala akwikalaamo bamakeesu alimwi abana besu. 
Twamanisha kuyaka, tulaakulibambila kuya abene Isilaelinyineesu kunkondo akutanjila kunembo tibili bakashiike mucishi ceshi cikabe cinebo. Sombi katutana kuya, balo bamakeesu abana besu inga kabashiite mumandabala acite malinga kuloondesha bantu bamucishi cino. 
Teshi tukaboole kumaandeesu kushikila bene Isilaelinyineesu bamwi boonse bakabwese shishi nshebakapekwa. 
Teshi tukababwesele cishi nabi ciniini cili kwitala lya Joodani, mukwiinga swebo twabwesa kale shili kokuno kwicwe lya Joodani.”
Mpeeke Mose wakabaambila ayi, “Na mwashinisha mumakani ngomwaamba, anu pameenso a Mwaami Lesa amulibambile kuya kunkondo. 
Basankwa beshikulwana boonse mbomucite balyeelete kusubuka Mulonga wa Joodani, alimwi kwiinda mubutanjilili bwa Mwaami Lesa, balyeelete kutalika kulwana kushikila Mwaami Lesa akome balwani besu 
akubwesa cishi. Kuswawaawo inga mwaboolela mukwiinga mulaakucanika ayi mwaciita kweelana ambomwakashomesha Mwaami Lesa alimwi abene Isilaelinyinaanu. Lyalo Mwaami Lesa ulaakumusumina ayi cishi cili kwicwe lya Joodani ncanu. 
Sombi na mubule kucita kweelana ambomwashomesha, ntoomucenjeshaako ayi mulaakubisha kuMwaami Lesa. Ncakwiila nabi kukabe buyani mulaakupekwa mulandu ceebo cakubisha kwanu uko. 
Ono amuyakile bamakaanu abana banu mandabala alimwi muyake ashimpati sha mbelele shanu, sombi mukacite kweelana ambomwashomesha.”
Mpomunyaawo basankwa bene Gadi abene Lubeni bakaamba ayi, “Nkambo, tulaakucita kweelana ambomwaamba. 
Bamakeesu abana besu balaakucaala pantu pomwi aŋombe alimwi ambelele shesu mumandabala a muGilyadi muno. 
Sombi swebo soonse tulilibambite kuya kunkondo kwiinda mubutanjilili bwa Mwaami Lesa. Tulaakusubuka Mulonga wa Joodani akulwana kweelana ambomwaamba.”
Paceebo ceeci Mose wakaambila Eliyasa mupailishi, Joshuwa mwanaakwe Nani alimwi abamatanjilili bamwi ba bene Isilaeli ayi, 
“Na basankwa bene Gadi abene Lubeni abo balibambite kulwana bakasubuke Mulonga wa Joodani kwiinda mubutanjilili bwa Mwaami Lesa, alimwi akukoma cishi kwiinda mukulwana pantu pomwi andimwe, mukabape cishi ca Gilyadi ayi cikabe cinebo. 
Sombi na bakabule kusubuka akuya kunkondo amwebo, abalo balyeelete kuya mukutambula cipansha cabo ca cishi muKenani, bweenka mbuli ndimwe.”
Basankwa bene Gadi abene Lubeni bakakumbula ayi, “Nkambo, swebo tulaakucita kweelana abwaamba Mwaami Lesa. 
Tulaakusubuka Mulonga wa Joodani kwiinda mubutanjilili bwakwe ayi tukenjile mucishi ca Kenani akutalika kulwana, kwaamba ayi cishi cili kwicwe lya Joodani kuno cibe cinesu cancinencine.”
Mpeeke Mose wakapa mukowa wakwe Gadi awakwe Lubeni alimwi amusa wa mukowa wakwe Manase mwanaakwe Josefu, cishi coonse ca mwaami Sioni wa bene Amoli alimwi aca mwaami Ogi wa kuBashani. Wakabikaawo amandabala acishi cakalinga kushingulukite. 
Mukowa wakwe Gadi wakayaka alimwi ndabala ya Diboni, Ataloti, Alowa, 
Atiloti, Shofani, Jasa, Jogibeya, 
Beti Nimula alimwi aBeti Alani. 
Awalo mukowa wakwe Lubeni wakayaka alimwi ndabala ya Eshiboni, Elile, Kilyataimu, 
Nebo, Baali Meyoni (mandabala aya bakaapa meena amwi) alimwi aSibima. Anu mandabala oonse ngobakayaka alimwi, bakaapa meena amwi.
Ono bamucipani cakwe Makiya mwanaakwe Manase, bakaya mukulwana cishi ca Gilyadi. Lyalo bakekalaamo akutandamo bene Amoli abo bakalingaamo. 
Aboobo Mose wakapa cipani cakwe Makiya cishi ca Gilyadi, abalo bakekala momunya umo. 
Alakwe Jeya, wamumukowa wakwe Manase wakalwana akubwesa mishi yabo imwi akwiitumba ayi “Mishi yakwe Jeya.” 
Noba alakwe wakalwana akubwesa ndabala ya Kenati amishi ya njiyo, akwiitumba liina lyakwe ayi Noba.
Meena a misena iyo bene Isilaeli mobakalinga kuyakila misumba, paciindi ico ndyebakaswa mucishi ca Ijipiti mumikowa yabo, kwiinda mubutanjilili bwakwe Mose aAloni, ngaaya. 
Mose wakalinga kulemba liina lya musena uli woonse mpweenga bayakila misumba kweelana abwakaamba Mwaami Lesa.
Anu bene Isilaeli bakaswa mucishi ca Ijipiti pabushiku bwalikumi ashosanwe mumweenshi wakutaanguna mumwaaka, bushiku bwa Pasika bwakwiibaluka kusotokela ndibwakeenda. Bakanyamuka kundabala inene ya Lamusesi cakubula boowa mumeenso a bene Ijipiti, 
abo bakalinga kufukila bana babo bakwiiya abo Mwaami Lesa mbwaakacaya. Mukucita ceeci, Mwaami Lesa wakabonesha ayi uleendaawo nkusu pabalesa ba bene Ijipiti.
Bene Isilaeli ndibakaswa kuLamusesi bakayakila misumba kuSukoti. 
Kuswa kuSukoti bakaya mukuyakila kuEtamu mweela luyanga. 
Kuswa kooko, bakaboola kwisule kuPi Ayiloti kwicwe lya Baali Sefoni akuyakila pafwaafwi aMigidolu. 
Lyalo kuPi Ailoti bakaswaako akwiinda muLweenge Lusalala kuya muluyanga lwa Shuli. Ndibakeenda kwanshiku shotatwe bakayakila misumba kuMala. 
Ndibakaswa kooko, bakaya kuElimu uko nkobakayakila misumba mukwiinga kwakalinga tuntupu twa maanshi tuli likumi atobilo alimwi atupukupuku tuli makumi osanwe aobilo.
Akwalo kuElimu bakaswaako akuya mukuyakila pafwaafwi aLweenge Lusalala. 
Ono ndibakaswa kooko bakaya mukuyakila muluyanga lwa Sini. 
Lyalo bakalonga akuya mukuyakila kuDofuka, 
Pesule bakalongela KuAlushi. 
Kuswa kooko, bakaya kuLefidimu uko kwatakalinga maanshi akunwa.
Ndibakaswa kuLefidimu, bakaya mukuyakila muluyanga lwa Sinayi. 
Kuswa muluyanga lwa Sinayi bakayakila kuKibuloti Ataafa. 
Akwalo uko bakaswaako akuya mukuyakila kuAseloti. 
Mpeeke kuAseloti bakalongaako akuya kuLitima. 
Ndibakaswa kuLitima, bakalongela kuLimoni Pelisi. 
Akwalo kuLimoni Pelisi bakaswaako akuya mukuyakila kuLibina. 
Ndibakaswa kuLibina, bakalongela kuLisa. 
KuLisa akwalo bakalongaako akuya kuKeelata. 
Kuswa kuKeelata, bakalongela kuKalundu ka Shefa. 
Ingayi baswe kuKalundu ka Shefa, bakaya mukuyakila kuAlada. 
Ndibakaswa kuAlada, bakalongela kuMakeloti. 
KuMakeloti ndibakaswaako, bakaya kuTaati. 
Kuswa kooko, bakalongela kuTela. 
Ingayi baswe kuTela, bakalongela kuMitika. 
Akwalo kuMitika bakalongaako akuya kuAshimona. 
Ndibakalonga kuAshimona, bakaya mukuyakila kuMoseloti. 
Ndibakaswa kuMoseloti, bakalongela kuBene Jaakani. 
KuBene Jaakani akwalo bakalongaako akuya kuOli Agidigadi. 
Ingayi baswe kuOli Agidigadi, bakalongela kuJotibata. 
Akwalo kuJotibata bakaswaako akulongela kuAbulona. 
Ndibakaswa kuAbulona, bakalongela kuEsiyoni Geba. 
KuEsiyoni Geba bakaswaako akuya mukuyakila kuKadeshi, muluyanga lwa Sini. 
Ndibakaswa kuKadeshi, bakaya mukuyakila kuKalundu ka Oli, kunyinsa a Edomu.
Mpomunyaawo Mwaami Lesa wakaambila Aloni mupailishi ayi atante paKalundu ka Oli, apo mpwaakafwita pabushiku butaanshi mumweenshi wasanu, mumwaaka wa makumi one kuswa pabushiku bene Isilaeli ndibakaswa mucishi ca Ijipiti. 
Aloni ndyaakafwa paKalundu ka Oli, wakalinga kucite myaaka ili 123.
Kuswawaawo mwaami wa Aladi uyo wakalinga kwikala kumalenge lya cishi ca Kenani wakanyumfwa ayi bene Isilaeli batoosa.
Ndibakaswa kuKalundu ka Oli, bakaya mukuyakila kuSalimona. 
Ingayi baswe kuSalimona, bakalongela kuPunoni. 
Kuswa kooko, bakalongela kuOboti. 
Ono ndibakaswa kuOboti, bakalongela kuIye Abalimu, kunyinsa ya Moabu. 
Akwalo kuIye Abalimu bakalongaako akuya mukuyakila kuDiboni Gadi. 
Ingayi baswe kuDiboni Gadi, bakalongela kuAlumoni Dibulataimu. 
Akwalo bakaswaako akulongela kuAbalimu kufwaafwi aNebo. 
Ndibakaswa kutulundu twa kuAbalimu, bakaya mukuyakila muliwesa lya Moabu kwitala lya Mulonga wa Joodani na kamuli muJeliko. 
Momunya umo muliwesa lya Moabu, bakayakila mweela Joodani kuswa kuBeti Jeshimoti kweela kuAbelo Shitimu.
Mpeeke muliwesa lya Moabu mweenka umo, kwitala lya Joodani na kamuli muJeliko, Mwaami Lesa wakaambila Mose ayi, 
“Lwiita bene Isilaeli ayi, ‘Na musubuke Mulonga wa Joodani akwinjila mucishi ca Kenani, 
mulyeelete kutandaanyamo bantu boonse bekala mucishi ico. Munyonyoole shibumbwabumbwa shabo sha mabwe asha sheela alimwi amisena yabo njebalambililaamo. 
Mukabwese cishi ico akwikala mumo mukwiinga ntoocipa kuli ndimwe. 
Mukabaane cishi pakati ka mikowa yoonse alimwi ashipani kwiinda mukuuma cisolo, akupa cishi cinene kucipani cinene akwalo kucipani ciniini, nkupa cishi ciniini. 
Sombi na mukabule kutanda bantu bali mucishi ico, abo mbweshi bakacaale balaakumupensha anga ntupampaansha mumeenso nabi anga njimyuumfwa ili mumbafu shanu alimwi balaakumulwana. 
Ono na mukaalilwe kubatandaamo, ndaakumunyonyoola bweenka mbondakabamba kubacita.’ ”
Mpeeke Mwaami Lesa wakaambila Mose ayi, 
“Lwiita bene Isilaeli ayi, ‘Na mukashike mucishi ca Kenani ico ncentoomupa, manyinsa a cishi canu alaakuba bobulya. 
Nyinsa ya kumalenge ilaakutalikila kuluyanga lwa Sini muya nyinsa a Edomu. Kulubasu lwa kwicwe, ilaakutalikila kumalenge lya kweela Lweenge lwa Mwiinyo. 
Lyalo alaakupetukila kumalenge kululama kunshila iinda pakati ka tulundu iya kuAkilabimu akutolelela kwiinda kuSine kushika akumalenge lya Kadeshi Baniya. Kuswawaawo alaakupetukila kumbo lya kumatwa akuya kuAasa Ada tibili akuAsimoni, 
uko nkweshi akapetukile kucinyika cili kunyinsa ya cishi ca Ijipiti alimwi akuya mukweela kuLweenge lwa Mediteleniyani.
“ ‘Anu nyinsa ya kumbo ilaakuba Lweenge lwa Mediteleniyani.
“ ‘Nyinsa ya kumatwa yalo ilaakwiinda muya Mediteleniyani akushika kuKalundu ka Oli 
tibili akunshila iinda kumwinjililo wa kuAmati. Kuswa kooko, ilaakwiinda kuSedadi, 
kuSifuloni akuya mukweela kuAasa Enani.
“ ‘Sombi nyinsa ya kwicwe ilaakuswa kuAasa Enani kushikila akuShefamu. 
Kuswa kooko, ilaakulanga kumalenge kuya kuAbelo, kwicwe lya Ayini akutolelela kulanga kutulundu tuli muloombe lwa Lweenge lwa Galili. 
Lyalo ilaakuya kumalenge mweela Mulonga wa Joodani tibili akuLweenge lwa Mwiinyo.
Paceebo ceeci Mose wakaambila bene Isilaeli ayi, “Ici ncecishi nceshi mukatambule kwiinda mukuuma cisolo, cishi ico Mwaami Lesa ncaalasha kupa mikowa ili yosanwe ayone alimwi amusa. 
Anu bamumukowa wakwe Lubeni, Gadi alimwi amusa wa bamumukowa wakwe Manase, bakatambula kale cishi cabo ico cakabaanishikwa kweelana amumafumo abo, 
kwicwe, kwitala lya Joodani na kamuli muJeliko.”
Mpomunyaawo Mwaami Lesa wakaambila Mose ayi, 
“Eliyasa mupailishi alimwi aJoshuwa mwanaakwe Nani mbweshi bakaabanye bantu cishi. 
Ubwese amutanjilili womwi womwi kuswa kumikowa yoonse kwaamba ayi babacaafwe kwaabanya.” 
Meena a bamatanjilili Mwaami Lesa mbwaakasala ngaaya.
Mumukowa wakwe Simyoni nguShemuwelo mwanaakwe Amiyudi.
Mumukowa wakwe Benjameni nguElidadi mwanaakwe Kisiloni.
Mumukowa wakwe Dani nguBuki mwanaakwe Jogili.
Mumukowa wakwe Manase mwanaakwe Josefu, nguAniyelo mwanaakwe Efodi.
Mumukowa wakwe Efuleemu mwanaakwe Josefu, nguKemuwelo mwanaakwe Shifutani.
Mumukowa wakwe Sebuluni nguElisafani mwanaakwe Panaki.
Mumukowa wakwe Isaka nguPalutyelo mwanaakwe Asani.
Mumukowa wakwe Asha nguAayudi mwanaakwe Shelomi.
Mumukowa wakwe Nafutali nguPadayelo mwanaakwe Amiyudi.
Anu aba bakalinga mbobasankwa abo Mwaami Lesa mbwaakapa mulimo wakwaabanya cishi ca Kenani kubene Isilaeli.
Ono mumawesa a Moabu kwitala lya Mulonga wa Joodani na kamuli muJeliko, Mwaami Lesa wakaambila Mose ayi, 
“Lwiita bene Isilaeli ayi kuswa mushishi isho nshebakapekwa, balyeelete kupawo bene Lefi mandabala anene amwi ayi bekaleemo, pantu pomwi amafulo a ngawo. 
Mandabala anene aya alaakuba a bene Lefi, umo mweshi bakanookala. Mafulo ayo alaakuba a ŋombe alimwi ashifubwa shabo shimwi shoonse. 
Mafulo alyeelete kuba pansengwe lya lilinga lya ndabala inene yomwi ayomwi alimwi mafulo ayo alyeelete kulaampa mamita ali 450 mumbasu shoonse, 
kwaamba ayi kukabe musena weelene moonse moonse. Nkokwaamba ayi ulyeelete kuba mamita ali 900 kulubasu lomwi alomwi, lyalo ndabala inene ikanooli pakati. 
Ulyeelete kupa bene Lefi mandabala anene ali yosanwe ayomwi kwakulobokela na muntu wacaya mubye mumapuso. Ukeelikeewo mandabala aamwi ali makumi one aobilo 
acite amafulo kwaamba ayi akakumane makumi one aosanwe alimwi aotatwe. 
Anu mandabala anene a bene Lefi mumukowa womwi awomwi alyeelete kupekwa kweelana akukomena kwa cishi ca nguwo.”
Mpeeke Mwaami Lesa wakaambila Mose ayi, 
“Lwiita bene Isilaeli ayi, ‘Na mukasubuke Mulonga wa Joodani akushika mucishi ca Kenani, 
mulyeelete kusala mandabala anene akulobokelaamo na muntu wacaya mubye mumapuso. 
Muntu uyo teshi akanoolibilika kumukwabo mufu shikuboosha cishole. Muntu wakacaya mubye teelete kucaikwa kaatana koomboloshekwa mumeenso a bantu boonse. 
Mandabala anene ali osanwe ayomwi ayo ngweshi mukape, alaakuba mandabala anu akulobokelaamo, 
otatwe kwicwe lya Joodani, otatwe amwi mucishi ca Kenani. 
Mandabala anene aya alaakuba akulobokelaamo bene Isilaeli alimwi abaswamashi bakesabo mukufwakasha nabi baabo baneshi. Uyo woonse weenga wacaya mubye mumapuso inga walobokelaako.
“ ‘Ono na muntu wooma ceela mubye, mpeeke wafwa, muntu uyo ngumucayi, aboobo alakwe ulyeelete kucaikwa. 
Nabi na umwi uli woonse kaacite libwe mulyaansa lyeenga lyacaya muntu, ono na woomishako umwi, mpeeke wafwa, ingayi ngumucayi. Aboobo alakwe ulyeelete kucaikwa. 
Nabi na umwi uli woonse kaacite cisamu mulyaansa nceenga cacaya muntu, na woomishako umwi, mpeeke wafwa, ingayi ngumucayi. Aboobo, alakwe ulyeelete kucaikwa. 
Ono mukwabo wooyo wakacaikwa ngoweelete kucaya mucayi uyo kuli koonse nkweenga wamucana.
“ ‘Na muntu umwi ulipatite mubye, ono wamucaya kwiinda mukumuwisha panshi, kumuwaala cintu cimwi 
nabi kumuuma makoofi, ingayi alakwe ngumucayi alimwi ulyeelete kucaikwa. Aboobo mukwabo wooyo wacaikwa ulyeelete kucaya mucayi kuli koonse nkweenga wamucana.
“ ‘Ono na umwi wacaya mubye mumapuso kapataapu lupato, kwiinda mukumuwisha panshi nabi kumuwaala cintu cimwi, 
nabi na kaatamubwene, ono wawaala libwe lyeenga lyashikila pamuntu umwi uteshi mulwaninyina, alimwi ngwaatakalinga kusuni kucisa, mpeeke wafwa, 
mushikani sha mbuli sheeshi, beshikoombolosha balaakuba kulubasu lwa wooyo wakacaya mubye, kuteshi mukwabo usuni kucaya wooyo wakacaya. 
Nkokwaamba ayi likoto lya bene Isilaeli lilyeelete kufuna wooyo wakacaya mubye mumapuso kumukwabo wooyo usuni kumucaya. Balyeelete akumuboosha kundabala inene yakulobokelaamo uko nkwaakalinga. Ulyeelete kwikala nkomunya uko kushikila Mupailishi Munene uliiwo akafwe. 
Ono na muntu uyo wakacaya mubye waswa mundabala inene yakulobokelaamo umo mwaakaya, 
na mukwabo wooyo wakacaikwa wamucana akumucaya, ingayi taacite mulandu pakumucaya. 
Muntu uyo wakacaya mubye mumapuso ulyeelete kunoolibo mundabala inene yakulobokelaamo kushikila Mupailishi Munene akafwe. Kuswawaawo inga waboola kumishaabo. 
Anu milasho iyi ilikumite kuli ndimwe amashalane oonse acisa kuli koonse nkweshi mukanoobete.
“ ‘Muntu uli woonse ucite mulandu wakucaya mubye inga wapekwa mulandu akucaikwa kwiinda mubukamboni bwa bantu bobilo nabi beendaawo, sombi taaku weelete kucaikwa kwiinda mubukamboni bwa muntu womwibo. 
Ono mucayi teelete kulubulwa sobwe, sombi ulyeeletebo kucaikwa. 
Ono na muntu walobokela kundabala inene yakulobokelaamo, tamweelete kutambula maali akulilubula kwaamba ayi aboolele kumishaabo Mupailishi Munene kaatana kufwa. 
Mutabishi cishi ncemushiiteemo ceebo kucaya muntu kulabisha cishi. Cishi tacikoonshi kusalashikwa kweelana amulawo, sombibo na mucayi uyo alakwe wacaikwa. 
Anu tamweelete kubisha cishi ncemushiiteemo mukwiinga nebo ndime Mwaami Lesa uyo wikala pakati ka bene Isilaeli.’ ”
Mpeeke bamatanjilili ba mikowa ya mucipani cakwe Gilyadi, mwanaakwe Makiya, alimwi mushikulu wakwe Manase mwanaakwe Josefu, bakaya kuli Mose abamatanjilili ba bene Isilaeli bamwi. 
Bakaamba ayi, “Mwaami Lesa wakamwaambila ayi mukaabanye bene Isilaeli cishi kwiinda mukuuma cisolo. Wakamwaambila alimwi ayi cipansha ca mukwabesu Selofeyadi mukape bana bakwe banakashi. 
Sombi mulyeelete kwishiba ayi na beebwa kubasankwa bamumukowa wa bene Isilaeli umwi, lyalo cipansha cabo cilaakuba ca mukowa uyo, aboobo cishi coonse ncotwakapekwa cilaakuceyeshekwa. 
Ono muMwaaka wa Lwaanguluko, cipansha ca bana bakwe Selofeyadi banakashi cilaakwiilikilwabo limwi kumukowa uyo ngobeebwaako, anu mukowa wesu teshi ukaciboneewo alimwi.”
Aboobo Mose wakapa bene Isilaeli mulawo uyu wakaswa kuMwaami Lesa. Wakaamba ayi, “Citokwaamba mukowa wakwe Manase cililuleme, 
paceebo ceeco Mwaami Lesa waamba ayi bana bakwe Selofeyadi banakashi balyaangulukite kweebwa kumusankwa uli woonse ngobasuni, kulilabo kaali wa mumukowa wabo. 
Nkokwaamba ayi shintu sha mwine Isilaeli woonse shilyeelete kunoolibo sha mumukowa wakwe. 
Mwanakashi uli woonse ubwesa cipansha ca cishi ca muntu wakafwa mumukowa wa bene Isilaeli, ulyeelete kweebwa kumusankwa wa mumukowa weenka uyo. Mukucita boobo, mwine Isilaeli womwi awomwi ulaakunoocitebo cipansha ca bamashali bakwe bakulukulu abo bakafwa, 
alimwi cipansha ico teshi cikanootuntuluka kuswa kumukowa umwi akuya kuumwi. Mukowa uli woonse ulaakutolelela kuba acipansha ca nguwo.”
Paceebo ceeci, bana bakwe Selofeyadi banakashi bakacita kweelana abwakabaambila Mose. 
Meenaabo nguMaala, Tesa, Ogila, miluka alimwi aNowa. Ncakwiila banakashi aba bakeebwa kubana ba bamakwababo baishiwabo. 
Bakeebwa mushipani sha bamulunyungu lwakwe Manase mwanaakwe Josefu, lyalo cipansha cabo cakalingabo nca mumukowa wa baishiwabo.
Anu milawo amilasho iyi njeyeeyo Mwaami Lesa njaakapa bene Isilaeli kwiinda muli Mose, mumawesa a Moabu, kwitala lya Mulonga wa Joodani na kamuli muJeliko.
