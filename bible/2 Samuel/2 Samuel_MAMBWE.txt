Pacisila ca mfwa yakwe Saulo, ali lino Davidi wawelulwike ku kucimvya aina Amaleke nu kwiza ikala ku Zikilagi pa manda yaili. 
Pa wanda uwalenga yatatu ikwiza umuntu umwi ukufuma ku nkambi yakwe Saulo, ala azwite ivyakuzwala ivilepuke. Alino ku mutwe wakwe ala kuli swe ku lukungu. Lino wafika kuli Davidi apona pansi afukama nu kumukunkwila pa kulanga umucinzi. 
Davidi amuuzya ati, “Uzye aukwi kuno wafuma?”
Davidi amuuzikisya ati, “Uzye ivyani ivyativicitika kuko? Ale ndondolwela?”
Lyene Davidi auzya umulumendo wilya uwizile amunena impwelo ii, ati, “Nga wamanya uli ukuti Saulo na Yonatani yatiyafwa?”
  Nawe amwaasuka ati, “Cali sile nsula ala indi pa Mwamba wa Giliboa nga ndola Saulo ala watasintilila isumo lyakwe. Lyene papo kwene ndola amaceleta yakwiza alino na antu akwezile pa mfwalasi yamulungime kuti yakamuvwangatile nu kumulema.” 
Alino wizile asenukila kunondi nga lino wandola angama, nga nani imuzya inti, “Icani we musambazi?”
  Anguzya ati, “Uzye wewe weni?”
Lyene anena ati, “Iza wimilile pipi nani nga unkome! Ncili nkupefya, lelo natinciseka pipi ni mfwa.”
Fwandi nani ntali mukanyi, avili vino namukomile, namumalila, pano naweni ukuti insita ili yonsi angapona afwe nu kufwa. Lyene pali pakumuzula ingala ku mutwe ni koza ukwi kasa lyakwe. Avili vino fwandi nakuletela, we musambazi wane.
Lyene Davidi na antu yonsi yano wali nayo iyalepola insalu zyao apakulanga ulanda. 
Iyacula sana nu kulosya, cakuti yatalile icakulya mpaka na manguzi sana, pamulandu wakwe Saulo na Yonatani ni vita vyakwe Yawe nga na ina Izlaeli yonsi yano yakomilwe.
Alino Davidi anena umulumendo wino wamuletile impwelo ati, “We! Uzye kuno wafuma aukwi?”
Nupya Davidi aswilizya ukumuzya ati, “Uzye pacani cino utuvwile intete zya kukatusya ikasa lyako nu kukoma umusololwe wakwe Yawe?”
Lyene Davidi aama nu muntu wenga pa vita vyakwe nga amunena ati, “Mukome wii.” Nawe apali pakuzunzuka nu kumukoma, afwa nu kufwa. 
Davidi avwanga nu kuvwanga ati, “Umulomo wako uwakulya. Wewe wemwisikulu watuilandila pa kanwa kako ukuti wakomile umusololwe wakwe Yawe.”
Alino lyene Davidi watulwile impoma, atandika nu kulosya Saulo na Yonatani. 
 Apela ni lamulo kuti a Yuda yasambiliziwe ulwimbo lwa ndosya ndi muno calembelwa mu Lupapulo lwakwe Yasyali.
“Intunguluzi zyako we Izlaeli yazikomolela pa twamba twako!
Cisi cakwezya ukucilanda mu musumba wakwe Gati
“Namwe mwe myamba ya Giliboa, ulumi lutakezye ukumukunga nanti sile imvula nayo kwene itakezye ukutonya mwenemo!
Ulapwa wakwe Yonatani utatazile uwele sile ukwaula ukusalipa.
“Saulo na Yonatani, yene aakuzunguka nupya akundwe.
“Mwe anaci amu Izlaeli, si mungalosya Saulo!
“Iyee kalanda we, vino amalumba yafwa umu nkondo!
Nakulosya, we mwinane Yonatani.
“Iye mwe vino amalumba yafwa,
Pacisila ca nsita imwi, Davidi auzya Yawe ati, “Uzye nje inkateeke umusumba onga pa misumba ya mpanga yakwe Yuda?”
 Acino Davidi aya ku Hebuloni. Asenda na aci yakwe yoili kwene, Ainoamu uwafumile ku Yezileele, na Abigelo uwatwitwe ku muyazi Nabali, nupya uwafumile ku Kalimeli. 
Asenda na antu yakwe aonsi kumwi na akazi kao, nga yikala mu misumba iyazingulwike Hebuloni. 
 Lyene aonsi amu Yuda yiiza ku Hebuloni nga iyapongolwela Davidi mafuta, iyamwika pa cilimba ca wene wakwe Yuda.
atuma inkombe zimwi ku antu yayo aku Yabesyi Gileadi na mazwi akuti, “Si Yawe amupolelele pa kulanga icuvwilo ku mwene winu pa kumuzika. 
Si Yawe ndakai aye uwa luse nu wakutailwa kunuli. Nani kwene namacitanga ivisuma, pamulandu wakuti watucita icintu cii. 
Kwatini amaka nu kuzyansya! Saulo umwene winu watafwa, nga antu yakwe Yuda yatiyampaka amafuta akunjika pa cilimba ca wene kuti inje umwene wao.”
Pa nsita kwene ilya, Abineli umwana umonsi wakwe Neli, uwali musika mukalamba uwa vita vyakwe Saulo, asenda Isyibosyeti umwana wakwe Saulo, nga amuleta ku Maanaimu. 
Lyene amulasika uwene nga aya umwene wa Gileadi, Asyuli na Yezileele, nga nu wa mpanga yonsi yakwe Efulemu na yakwe Benjamini ni ya ina Izlaeli yonsi.
Isyibosyeti umwana umonsi wakwe Saulo wali ni myaka amakumi yani lino yamulasike pa wene wa Izlaeli, nga wateesile imyaka iili. Lelo nanti cali vivyo amu mutundu wakwe Yuda yalondela Davidi. 
Utali wa nsita ino Davidi wateesile umutundu wakwe Yuda umu Hebuloni cali imyaka cinimbali ni myezi mutanda.
Abineli umwana umonsi wakwe Neli, pali pamwi na aomvi yakwe Isyibosyeti umwana umonsi wakwe Saulo, iyafuma ku Maanaimu iyaya ku musumba wa Gibyoni. 
Yoabu wino nyina wali a Zeluya, pamwi na aomvi yauze yakwe Davidi iyayakomenkanya pa ciziya caku Gibyoni. Ali vino lyene yonsi iyikala pansi, iumba lyonga kuno mbalama ni umba lyuze ku mbalama yuze.
Abineli pali pakunena Yoabu ati, “Leka tusolole aonsi yamwi ukufuma muli cila umba kuti yalwe wa vita.”
Acino aonsi ikumi na yaili ukufuma mu mutundu wakwe Isyibosyeti, umwana umonsi wakwe Saulo, nu mu mutundu wakwe Benjamini, iyalwisya aonsi ikumi na yaili ukufuma mu antu yakwe Davidi. 
Cila muntu avuta umutwe wa muntu wino yamalwa nawe, nga amutota ni sumo lwa mumbazo, cakuti yonsi kwene amakumi yaili na yani iyapona pansi, iyafwa pali pamwi. Acino incende ilya mu Gibyoni ikaamwa ukuti Helekati Hazulimu.
Lyene kwakatwike inkondo ikakate. Abineli na ina Izlaeli iyayacimvya ku antu yakwe Davidi. 
Ana yatatu aonsi yakwe Zeluya yaa akuno yali: Yoabu, Abisyai, na Asaeli. Asaeli uwakweti ulwilo wakwe mpombo 
atandika kucocovya Abineli. Amulondela pacisila ukwaula kupumba inzila. 
Lino Abineli wapepela icisila, avwanga ati, “Uzye awewe Asaeli?”
Abineli amunena ati, “Ta ukunzinganya! Simula londelela sile wenga pa asilika, umupoke vino akweti.” Lelo Asaeli atwalilila sile ukumuzinganya.
Nupya kwene Abineli anena Asaeli ati, “Ta ukunzinganya! Uzye pacani cino ukumpatikizya ku kukoma? Uzye umu musango cii muno ningaya nkanenele umunyonko Yoabu?”
Lelo nalyo kwene Asaeli atatiile ukumuzinganya. Icaleka Abineli amutota icundansizi umunda ni sumo lyakwe cakuti ilipuzinkanya ilifumila kunsizi. Asaeli apona pansi afwa nu kufwa. Nupya umuntu wensi uwiza wafika pa ncende pano wafwilile ata ukupita, aimilila papo kwene.
Lelo Yoabu na Abisyai iyatandika ukuzinganya Abineli. Lino ilanzi lyawa iyafika ku mwamba waku Ama, uwaya lwaku ufumondaka wakwe Giya, umu museo uwalungama ku Lwanga lwa Gibyoni. 
Aonsi aina Benjamini iyakongana ukuzinguluka Abineli. Iyaya yimilila pa mwamba papela.
Abineli nawe pali pakulaizya Yoabu ati, “Uzye tutwalilile ukulwa vikwene? Uzye wemo utange ulole ukuti apakusyalikizya cili nu kwipisya sana? Ala mwine, sweswe ikalansi yauzo! Alilaci fwandi lino wemo umalesya antu yako ukuta ukutuzinganya?”
Yoabu aasuka ati, “Nalaya umwi zina lyakwe Leza wa umi ukuti kwene ukana sile ukulanda vino walanda, antu yane yange yatwalilile ukumuzinganya, mpaka sile akatondo.”
Lyene Yoabu alizya intandala nga ivita vyonsi ivimilila, ivita ukuzinganya aina Izlaeli, nga nu ulwi iusila.
Usiku ulya onsi Abineli na antu yakwe iyasalala mu Alaba, iyalamba Yodani, nga iyatwalilila ukupita akatondo kaka konsi mpaka iyafika ku Maanaimu.
Lino Yoabu wata ukuyazinganya, akonganika antu yakwe yonsi nga azana ukuti antu ikumi na fundimbali yakwe Davidi yasipo ukwikapo na Asaeli kwene. 
Antu yakwe Davidi walanga yatiyakoma antu yakwe Abineli, aina Benjamini yano yali imyanda itatu na makumi mutanda 
Yoabu na antu yakwe iyatola icala cakwe Asaeli iyaya iyacizika mwi lindi lya aluko lwakwe ku Betelemu. Lyene iyapita usiku onsi suka iyafika ku Hebuloni pa macaca.
Ulwi pakasi ka vita vyakwe Saulo ni vita vyakwe Davidi watwalilile pa nsita ntali. Lino Davidi watwalilila ku komeleka, amulwisyanga nayo iyatwalilila ukutonta.
Yaa, ali ana aonsi mutanda avilwe kuli Davidi ku Hebuloni: Iyeli lyakwe wali a Amunoni wino nyina wali a Ainoamu, uwaku Yezileele. 
Wakwe ciili wali a Kileabu, wino nyina wali a Abigelo, uwatwitwe ku muyazi Nabali, uwaku Kalimeli. Wakwe citatu wali a Abusalomu wino nyina wali a Maaka umwana umwanaci uwa mwene Talimai umwene waku Gesyuli. 
Uwalenga yani a Adoniya, wino nyina wali a Hagiti. Uwalenga yasano wali a Syefatiya, wino nyina wali a Abitali. 
Uwalenga mutanda a Itileamu, wino nyina wali a Egila, umuci wakwe Davidi. Ana yaa, aonsi yonsi kwene yavyalilwe ku Hebuloni.
Lino ulwi watwalilila apakasi ka vita vyakwe Davidi nga ni vita ivyatontelile akazi kakwe Saulo, Abineli alunduluka ku kwata amaka pakasi kakwe yao alondelelanga Saulo.
Uwanda umwi Isyibosyeti umwana umonsi wakwe Saulo apeela Abineli umulandu wa kulongozya na Lizipa, umuci namuze wakwe Saulo. Lizipa wali umwana umwanaci wakwe Aiya. 
Abineli asoka wakwe cimwi pa mazwi yano Isyibosyeti wavwanzile, nga avwanga ati, “Uzye ukwelenganya ukuti ningakoopa Saulo? Uzye ukwelenganya ukuti mucumi nemo inkutumikila Yuda? Ukufuma sile pa nkolelo nene wacuvwilo ku mulimo wakwe so Saulo, na ina yakwe, na yacuza yakwe. Nga nkakwazwilizya kuti Davidi atakucimvya. Lelo wemo ilelo wampeela umulandu pa mwanaci wii. 
Lelo ndakai, nkuti we Leza ungazwe, namacita consi cino ningacita kuti mfikilizye vino Yawe walavile nu mulapo ukucitila Davidi. 
 Namapokolola uwene kuli Saulo na amu mupanda wakwe nu kuleka Davidi aye umwene wa Izlaeli na Yuda kwene ukutandikila sile ku Dani mpaka ukufika nu ku Belisyeba kwene.” 
Isyibosyeti aoopa Abineli cakuti atakweti icakuvwanga.
Lyene Abineli atuma inkombe kuti zikamuuzizye kuli Davidi ziti, “Uzye aweni amateekanga impanga ii? Leka tupangane, nga nani namakwazwilizya kuti aina Izlaeli yonsi yawile ku lusansa lwako.”
Davidi nawe aasuka ati, “Icisuma! Namapangana nawe pa cintu cii conga sile: ukuti lino uliza ukwizandola, wemo ulinzile ukundetela Mikala, umwana umwanaci wakwe Saulo.” 
 Nga Davidi nawe kwene atuma inkombe kuli Isyibosyeti ku kumunena ziti, “Mbwezyezini Mikala umuci wane. Nemo nalifile inkanda izimbi lyonga izya ina Filisti izya usilamu pakuti imusake.” 
Acino Isyibosyeti apeela ilamulo kuti yakamupokolole kuli iya, Palitieli umwana umonsi wakwe Laisyi. 
Palitieli nawe alondela umuci nzila yonsi ukufika nu ku musumba wa Baulimu, ale akulila lino akuya. Lyene Abineli amunena ati, “Swilila ukwako!” Acino nawe aswilila.
Abineli aya ku ntunguluzi zya ina Izlaeli nga azinena ati, “Pa nsita ntali mukalonda kuti Davidi aye umwene winu. 
Lyene fwandi citini vivyo kwene. Iusyini ukuti Yawe wavwanga wati, ‘Ndaomvya umuomvi wane Davidi kuti atuule antu yane aina Izlaeli ku ina Filisti nu ku anisi yao yauze yonsi.’”
Abineli avwanga nu ku aina Benjamini kwene nga aya ku Hebuloni ku kunena Davidi vino antu yakwe Benjamini na ina Izlaeli yazumilizyanyizye ukucita.
Lino Abineli wiza kuli Davidi ku Hebuloni pali pamwi na antu yakwe amakumi yaili, Davidi ayimula. 
Abineli anena Davidi ati, “Namapita likwene nkalenge aina Izlaeli yonsi yawile ku lusansa lwako we mwene wakwisaci. Yene yalakuzumila ukuya umwene wao, nga lyene ulakwata cino ukalonda nga ulateeka impanga ilya yonsi.” Davidi pali pakuta Abineli kuti apite umutende.
Pacisila cakwe vivyo, Yoabu pali pamwi na aomvi yakwe Davidi iyaweluluka ku kuzanza, ala yasenzile ivintu nyanya vino yasamfile. Lelo Abineli yatamuzanyile pamwi na Davidi umu Hebuloni, pamulandu wakuti walanga Davidi watamuta kuti apite umutende. 
Lino Yoabu na antu yano wali nao yafika, iyamunena yati Abineli umwana wakwe Neli walaizile ku mwene Davidi nga nawe watamuta kuti apite umutende. 
Acino Yoabu pali pakuya ku mwene nga amunena ati, “Musambazi, uzye icani cino wacitila icamusango uu? Abineli wizile kunuli, nga fwandi pacani cino walesile kuti apite? 
Ala Abineli umwana umonsi wakwe Neli, wizile ku kutumpika, nu kulondelezya vyonsi vino ukacita na konsi kuno ukaya. Icumi kwene umanyile cico!”
Lyene Yoabu afuma kuli Davidi, nga atuma inkombe izya kuyawezya Abineli. Nga nazyo izimuleta ukufuma ku Cifula ca Silaa. Lelo Davidi atamanyile nanti cimwi pali cii. 
Lino Abineli wafika umu Hebuloni, Yoabu amusenda pa mbali lwapa mpongolo, kwati akulonda ukulanda nawe umu nkama. Kuku kwene akuno amutota umu lunda. Avino Abineli yamukomile pamulandu wakuti wene wakomile Asaeli umwina wakwe Yoabu.
Lino Davidi uvwa impwelo pali cii, avwanga ati, “Yawe amanyile ukuti nene pali pamwi na antu yano nkateeka sweswe yakaele ku utazi uu uwakatwe kakwe Abineli umwana umonsi wakwe Neli. 
Si uvunuko uu uwa utazi wa katwe uye pali Yoabu na aluko lwakwe! Si nupya insita yonsi umu aluko lwakwe muce mwaya aonsi aula uwonsi, na kuti yace yafwila umu nkondo, nanti muye akasu atakweti ivyakulya.”
Fwandi vivyo avili vino cali lino Yoabu pali pamwi nu mwina Abisyai yakomile Abineli, pamulandu wakuti yene yakomile Asaeli umu ulwi uwayelile ku Gibyoni.
Davidi pali pakunena Yoabu na antu yakwe yonsi ukulepola ivyakuzwala vyao nu kuzwala amasaka pa kulosya Abineli. Alino pa ndosya kwene iyo, umwene Davidi umwisikulu walondelanga pacisila ca cala. 
Abineli iyamuzika ku Hebuloni. Umwene Davidi wapunzile impoma sana pa kumulosya, cakuti na antu yonsi nayo kwene iyalila nu kupooma sana pa kumulosya.
Umwene Davidi pa kulosya Abineli amulosezya umu lwimbo lwa ulanda ati,
Amakasa yakwe yatanyefilwe,
Uwanda uwa onsi antu yonsi yizanga kuli Davidi iyamupapata kuti alye icakulya. Lelo Davidi walavile nu mulapo ati, “Si Leza andye, ndi cakuti nemo nalya cimwi lino ilanzi litali liwe!” 
Fwandi antu yonsi apakulola vyonsi vino umwene wacita pasi pakuzanga. 
Acino pa wanda ulya antu yonsi na ina Izlaeli yonsi kwene yamanyile ukuti umwene atakumileko ku utazi wa katwe kuli Abineli umwana umonsi wakwe Neli.
Lyene umwene anena antu yakwe ati, “Uzye mwatimulooka ukuti wi afwile umu mpanga ya Izlaeli intunguluzi ya maka? 
Nanti angala nene indi mwene umusololwe, umwi lelo pasi vino namacita. Ana yaa aonsi yakwe Zeluya akakasi sana. Yene yatiyampezya amano. Si Yawe ale alandule pali vino antu yaa yatiyacita.”
Lino Isyibosyeti umwana umonsi wakwe Saulo uvwa ukuti Abineli yatiyamukoma umu Hebuloni, auvwa intete nga aina Izlaeli yonsi kwene iyaya umu cimvulunganya. 
Isyibosyeti wakweti aomvi yaili yano yali intunguluzi zya vita ivyazanzanga. Wenga wali a Baana nu muze wali a Lekabu, ana aonsi yakwe Limoni umwina Beeloti, uwamu mutundu wakwe Benjamini. Beeloti nawe kwene yamwelenganya ukuya uwamu mutundu wakwe Benjamini, 
Pamulandu wakuti aina Beeloti yutukile ku Gitaimu nga yikala kweneko wa inamasi ukufika na pilelo kwene.
  Uwamu mupanda wakwe Saulo namuze wali a Mefibosyeti umwana umonsi wakwe Yonatani, uwali ni myaka isano iyakuvyalwa pa nsita ino Saulo na Yonatani yakomilwe. Lino impwelo yapa mfwa yao yuvwika ukufuma umu Yezileele, umulezi wakwe amutola nga autuka. Lelo umu kupamviwa kwakwe asuka amuponya nu kulenga ukumulemalika amakulu.
Lyene Lekabu na Baana, ana yakwe Limoni umwina Beeloti, iyatenuka iyaya ku ng'anda kwakwe Isyibosyeti. Lino yafika iyamuzana ala watalambalala akupuza, ala ilanzi lili pa mutwe papela. 
Umwanaci kalinda wapa mulyango, uwapondanga ingano, nawe ala watakasula utulo. Acino Lekabu na Baana iyasokelela umu ng'anda.
Lino yingila, iyaya ku muputule ukwaizi Isyibosyeti pa musanzi wakwe, nga iyamukoma. Alino iyaputula umutwe nga iyausenda, iyapita usiku onsi umu Cifoloma ca Yodani. 
Iyatwala umutwe wakwe Isyibosyeti ku mwene Davidi ku Hebuloni nga iyamunena yati, “Uu, uli mutwe wa mwanisi wako Isyibosyeti, umwana umonsi wakwe Saulo, uwezizye ku kukoma. We mwene wane, ilelo Yawe wakulandwila kweneko Saulo na amu mupanda wakwe.”
Davidi aasuka Lekabu na Baana, ana aonsi yakwe Limoni umwina Beeloti ati, “Nalapa umwi zina lyakwe Yawe waumi, wino wantuula umu ntazi zyonsi, ukuti 
nalemile umuntu wenga uwizile ku kunjikwila imfwa yakwe Saulo. Wene welenginye ukuti aizile ku kunena icintu icisuma. Lelo nemo namulemile nu kumukoma umu Zikilagi kwene. Cili cilambu cino namupiile apakwiza nena umulandu wa mfwa! 
Nga lyene fwandi pa vipondo ivyativikoma umuntu uwakaele lino aizi sile pa musanzi umu ng'anda umwakwe, nemo namalusya ukucita cilanduzi! Namamulandwila pa kumukoma kuno mwamukomile. Mwemo namamulovya pano pansi.”
Davidi apeela ilamulo ku vita vyakwe, nga ivikoma Lekabu na Baana nu kuyaputula ivizanza na makulu nga iviyanyinyinzya apapela pipi ni ciziya camu Hebuloni. Lelo ivisenda umutwe wakwe Isyibosyeti nga viya viuzika mwi cele lyakwe Abineli ku Hebuloni.
Lyene antu amu mitundu yonsi iya ina Izlaeli yiiza kuli Davidi ku Hebuloni nga yavwanga yati, “Sweswe namwe twaya awazi onga. 
Ku mpiti, lino Saulo wali umwene awewe kwene watungululanga aina Izlaeli umu nkondo. Yawe nawe wakulavile ukuti ulatungulula antu yakwe nu kuya umwene wao.” 
Ali vino aikolo amu Izlaeli yaile ku mwene Davidi ku Hebuloni, nga umwene apangana nayo kuku kwene pa manso yakwe Yawe. Alino iyapaka Davidi amafuta iyamulasika uwene wa Izlaeli. 
 Davidi wali ni myaka amakumi yatatu iyakuvyalwa lino watandike ukuteeka, nga wateesile imyaka amakumi yani. 
Wene wateesile umu Hebuloni umu mpanga yakwe Yuda imyaka cinimbali ni myezi mutanda. Alino umu Yelusalemu namo wateesile imyaka amakumi yatatu na itatu.
  Umwene Davidi na antu yakwe waile ku Yelusalemu ku kuzanza aina Yebusi, aikalanga kweneko. Aina Yebusi nayo iyanena umwene Davidi yati, “Utakutala wingile muno. Impafu ni vilema kwene vitanga kuta kuti wingilemo.” 
(Lelo Davidi apokolola umusumba wao wi linga uwa Zioni, umusumba nga iyawama ukuti “Umusumba wakwe Davidi.”)
Uwanda kwene uwa Davidi auzya antu yakwe ati, “Uzye umwi wapata aina Yebusi ndi vino nayapata, cakuti angaya akayakome? Lyene pitini muli yamwimbwe nga mukome antu yaya asi na maka nupya impafu.” Uli mulandu umuvwango ukati, “Impafu ni vilema vitangingila mu ng'anda yakwe Yawe.”
Pacisila cakupokolola umusumba wi linga, Davidi aikala mwenemo nu kuutemela izina ati, “Umusumba wakwe Davidi.” Aukuulilila ukuzinguluka, ukutandikila sile ku Milo mpaka nu kwingila umukasi. 
Amaka yakwe Davidi yavulilangako sile, pamulandu wakuti Yawe Leza Wamaka yonsi wali nawe.
Lyene Hilamu umwene waku Tuli atuma inkombe kuli Davidi ni vilongelelwa ivya uculuzi. Wayalongelizye imilando ya mikelide, pamwi na yakawaza ya mbao na yakaconga ya mawe, nga nayo iyakuulila Davidi isano. 
Davidi pali pakwiluka ndi vino umu cumi Yawe aliwe watamuzumilizya ukuya umwene wa Izlaeli nga nu kucindamika uwene wakwe pamulandu wa antu yakwe aina Izlaeli.
Pacisila lino Davidi wafuma mu Hebuloni, wene asenda aci nayauze kumwi na aci yampiti umu Yelusalemu, nga yamuvyalile ana nayauze aonsi na anaci kwene. 
Yaa, ali mazina ya ana yakwe avyalilwe umu Yelusalemu: Syamua, Syobabu, Natani, Solomoni, 
Ibaala, Elisyua, Nefegi, Yafiya, 
Elisyama, Eliyada na Elifeleti. 
Lino aina Filisti yuvwa ukuti Davidi iyamupaka amafuta nu kumulasika uwene wa Izlaeli, iyafuma ni vita vyamaka, iyaya ku kumulondalonda, lelo Davidi auvwa pali cii nga atentemukila ku musumba wi linga ku kuzina. 
Lyene aina Filisti yiza yasansantika umu Cifoloma ca Lefaimu amuno yikala. 
Acino Davidi auzya Yawe ati, “Uzye ningaya nkalwisye aina Filisti? Uzye umapeela aina Filisti umu makasa yane?”
Acino Davidi aya ku Baali Pelazimu, nga ayacimvya kuku kwene. Alino avwanga ati, “Yawe watatulwila pa ansi yane kwati avino mulamba akapongwela.” Ali vino ni ncende iyo ikaamwa ukuti Baali Pelazimu 
Lino aina Filisti yutwike nu kusya utuluwi twao papa kwene, Davidi na antu yakwe yatusenzile.
Lyene aina Filisti iyaswilila ku Cifoloma ca Lefaimu nga iyaya yikala mwenemo. 
Acino Davidi auzya Yawe, nga nawe amwaasuka ati, “Apakulwisyanya nayo utayalungama foo. Lelo uye lwaku matundu yao, akuno uzingulukile, ulunga ni miku. 
Lyene zuwazuwa lino uvwa inswaswa apapela ya muti, uye ukaiteyanye. Nemo ne Yawe namaya nkakukolelele pa kukoma ivita vya ina Filisti.” 
Acino Davidi acita wakwe vino Yawe wamupile ilamulo, nga akoma aina Filisti nzila yonsi ukufuma ku Geba ukufika ku Gezeli.
Davidi nupya kwene aama nu kukonganika aonsi ampomvu amazimbi amakumi yatatu asolwilwe ukufuma mu ina Izlaeli. 
 Wene pamwi na antu yakwe yonsi iyatenuka ukufuma ku Baali waku Yuda ku kusenda Mbokosi ya Upangano yakwe Leza, ino ikaamilwa ukwi zina lyakwe Yawe Wamaka yonsi, wino ali apakasi kakwe yakelubi yano ali pa Mbokosi kwene iyo. 
 Iyasamula Mbokosi ya Upangano yakwe Leza umu ng'anda yakwe Abinadabu ino yali pa kalundu nga iyaikwezya mwi celeta lipya. Uza na Aiyo, ana aonsi yakwe Abinadabu, ala yakutungulula icikocikala cipya. 
Iyacitungulula ala iyakwezyapo ni Mbokosi ya Upangano yakwe Leza, nga Aiyo nawe ala akupita pa nkolelo ya cikocikala. 
Davidi nawe pali pamwi na ina Izlaeli yonsi ala yakuzevya apapezile amaka yao yonsi kuti yacindike Yawe. Ala yakulizya yababatoni, na yabanjo, nu tungoma, ni minsokwe, ni viwaya.
Lyene lino yafika pa lwano lwa kupuulila lwakwe Nakoni, yamasaye iyapumika, nga Uza nawe pali pakulemelela Mbokosi ya Upangano yakwe Leza. 
Lilyo kwene Yawe asokela Uza pamulandu wakuti wene atapiile umucinzi kunoli. Icaleka amukoma, nga Uza afwa papa kwene umu mbali ya Mbokosi ya Upangano yakwe Leza.
Lyene Davidi nawe auvwa icipyu pamulandu wakuti Yawe wasokela Uza nu kumukoma. Nga ukufuma lili kwene incende ilya ikaamwa ukuti Pelezi Uza.
Davidi auvwa intete izyapali Yawe umu wanda ulya nga avwanga ati, “Uzye ningasenda uli Mbokosi ya Upangano yakwe Yawe?” 
Wene welenginye ukuntasenda Mbokosi ya Upangano yakwe Yawe ku Yelusalemu. Nga lelo apaluka nu kuitwala ku ng'anda yakwe Obedi Edomu umukaya uwamu musumba wa Gati. 
 Mbokosi ya Upangano yakwe Yawe yatenzi kuku imyezi itatu, nga Yawe apolelela Obedi Edomu na amu ng'anda yakwe yonsi.
Lyene lino umwene Davidi uvwa ukuti Yawe watapolelela Obedi Edomu na amu ng'anda yakwe pamulandu wakusunga Mbokosi ya Upangano yakwe Leza, akatuka aya aifumya ku ng'anda yakwe Obedi Edomu nga aitwala ku Yelusalemu ala akuzevya wakwe cimwi. 
Lino asenzile Mbokosi ya Upangano yakwe Yawe yatampula sile intampulo mutanda, Davidi ayanena ukuti yatale yimilile apa nsita ino wene akupeela impolelwa, cipambasi nu mwana wa ng'ombe umwine. 
Davidi wazwite cakuzwala ca efodi icapangilwa ku nsalu itelepelele umu musana, nga acina apapezile amazya yakwe yonsi kuti acindike Yawe. 
Acino wene pali pamwi na ina Izlaeli yonsi iyasenda Mbokosi ya Upangano yakwe Yawe iyatumbela ukuya ku Yelusalemu ala yakupunda ni nsansa iyalizya ni ntandala.
Lino Mbokosi ya Upangano yakwe Yawe ikwingiziwa mu Musumba wakwe Davidi, Mikala umwana umwanaci wakwe Saulo ale akusungamila pa nzota. Lyene alola kuno umwene Davidi akucina nu kutoloka pa manso yakwe Yawe. Lyene amusuula umu mwenzo wakwe.
Alino iyasuka yingizya Mbokosi ya Upangano yakwe Yawe, nga iyayika umu ncende yakweyo umukasi ki taalu lino Davidi wimike. Alino Davidi apeela impolelwa zya mawila yakoca ni zyautandano pa manso yakwe Yawe. 
Pacisila lino wamala ukupeela amawila yakoca na autandano, apolelela antu umwi zina lyakwe Yawe Wamaka yonsi 
 Lyene aankanya antu yonsi ivyakulya. Cila muntu wensi umu Izlaeli amupeela umukate pamwi ni cifwa ca nyama iyoce ukwika penepo na kacikamangwa ka viseekwa vya matingi.
Lino Davidi wawelulwike ukwakwe ku kupolelela amu mupanda wakwe, Mikala umwana umwanaci wakwe Saulo aiza ku kumukomenkanya nga amunena ati, “Iye mwe vino umwene waku Izlaeli wali wailanga ilelo! Umwene wali wailanga wa muntu umuwelewele pa manso ya anaci aomvi akaombela aomvi yakwe!”
Davidi anena Mikala ati, “Nemo nacinanga kuti incindike Yawe, uwasiile so na aluko lwakwe lonsi, lelo ansolola kuti inje intunguluzi ya antu yakwe aina Izlaeli. Nga nani namatwalilila ukucina kuti incindike Yawe, 
nupya namaipupanya nu kuluta. Wemo ungelenganya ukuti nemo insi cimwi, lelo anaci yaya yamancindikanga wakwe cimwi.”
Mikala, umwana umwanaci wakwe Saulo wasusile wafwa sile ukwaula ku kwatapo umwana.
Lyene Davidi wasuka wikala umwi sano lyakwe, na Yawe asuka amucingilila ku anisi yakwe amuzunyanga lililili. 
Nga alino umwene Davidi anena kasema Natani ati, “Si lola nemo nkaikala mu ng'anda ino yakulwa ni mbao zya mukelide. Lelo Mbokosi ya Upangano yakwe Leza yene ikaikala mwi taalu.”
Natani aasuka Davidi ati, “Ale mwandi cita consi cino utemilwe, pano Yawe waya nawe pee.”
Umu wanda kwene uwa, Yawe anena Natani, ati, 
“Pitanga, kanene Davidi umuomvi wane uti, ‘Yawe wavwanga wati, Uzye wewe ulankuulila ing'anda iya kwikala mwenemo? 
Intatala nikala umu ng'anda ukutandika lino nafumizye aina Izlaeli mu Eguputo, ukufika nu wanda wi lelo. Lelo nkaikala umwi taalu monsi muno tukapita. 
Umu ncende zyonsi muno twapisile na ina Izlaeli, uzye natazile inena nanti intunguluzi yonga pa ina Izlaeli, pali yano nasonsile ukutungulula antu yane aina Izlaeli inti uzye pacani cino utankuulila ing'anda ya mbao zya mukelide?’
“Ali cino, wemo fwandi pitanga ukanene umuomvi wane Davidi uti, ‘Nene ne Yawe Wamaka yonsi, anene nakufumizye kuku kuno wacemanga imfwele, nu kwiza kulasika uwene pa antu yane aina Izlaeli. 
Nayanga nawe konsi sile kuno wapitanga. Nacimvyanga na anisi yako yonsi. Ndakucindamika ukulingana na antu acindamisye apano nsi. 
Ndalondela antu yane icifulo cisuma. Ndayalasika cakuti nayo ali muno yalasyalilila umu cifulo kwene cico. Kusi umuntu aalayafumya mwenemo. Aipe nayo yatalatwalilila uku yacuzya wakwe vino yacitanga mpiti, 
mu manda yalya yano nasonsile intunguluzi zyakuti zyatungulula antu yane aina Izlaeli. Ndayatuula ku anisi yao yonsi nu kukuzya uluko lwako. Anene ne Yawe nalanda kunuli ukuti ndacita vivyo. 
 Ndi cakuti wafwa, yakuzika ukwalala ivikolwe vyako, indasonta umwana wako wenga pali yano waivyalila nu kumucita umwene. Nu wene wakwe ndaukomya sana. 
Mwana wako ali wino alankuulila ing'anda, nani ndalenga kuti ana yakwe yace yalondekana ukuya aene, amanda pe. 
 Nani ndaya isi, nawe alaya umwanane. Ndamunyamba wakwe vino isi wa muntu akakalipila umwana. 
Lelo kwene ntalata ukumuyela uluse, wakwe vino nacisile kuli Saulo, wino nafumizye pa wene kuti we Davidi uye umwene. 
 Uluko lwako nu wene wako vilayelelela amanda yonsi pa manso yane. Nupya uwene wako ulaya uwa manda pe.’ ”
Natani waile anena Davidi amazwi yonsi yano Yawe wamunenyile na vyonsi vino wamusokolwile.
Lyene umwene Davidi aingila mwi Taalu lya Ukongano, nga aya aikala pansi atandika ukupepa kuli Yawe ati, “We Yawe Simwandalali, uzye nene weni pamwi na akazi kane, pa kunsunga ukufika na pano mpezile? 
Asi cico conga, we Yawe Simwandalali, watulunda nu kulanda pa akazi ka muomvi wako na vino uli nu kuyasunga ku nkolelo. Ali muno ukapingwila antu musambazi umwakuti yaikalila. 
Uzye icani cuze cino ningalanda kuli wewe? Pasi pano wamanya mpiti ne muzya wako. 
Avili vino wemwisikulu walavile, nupya avili vino walondanga. Fwandi icaleka ukuti ne muomvi wako imanye ivintu vii vyonsi, ivikankala. 
Si lola vino wacindamisya, we Yawe Simwandalali! Kusi umuntu nanti wenga angaya wakwe wewe. Nupya kutaya Leza muze suka sile wewe. 
 Nupya kusi yano tungakolanya ku antu yako aina Izlaeli, uluko longa pano pansi luno Leza waile ku kukulula ukuti yangaya antu yakwe. Na kuti alumbuke, nga nu kucita ivizungusyo ivikulu ivyakoofya pa kuzinga imitundu ya inamasi kumwi na tuleza twao pa nsita ino antu yako yakwingila mu mpanga ya ulayo ukufuma ku Eguputo kuno wayakulwile. 
Walenga aina Izlaeli kuti yaye antu yako amanda pe, nu kuti nawe uye Leza wao.
“Acino ndakai, we Yawe nkukulenga kuti ufikilizye amalayo yako yano wacita pali nene ne muomvi wako na amu mupanda wane, ukucita ndi muno walavile. 
Alino lyene izina lyako lilalumbuka nga na antu yalakulumbaya amanda pee yati, ‘Yawe Wamaka yonsi ali Leza wa ina Izlaeli.’ Alino yalasininkizya ukuti ana yane ali mpyanyi zya wene wane. 
We Yawe Wamaka yonsi, Leza wa ina Izlaeli, pamulandu wakuti watuvwanga kuli nene ne muomvi wako uti, ‘Ndatoola ana yako, ayano yace yaya pa wene,’ ali cino nu kupama natimpama pa kupepa ipepo lii.
“We Yawe Simwandalali, wewe uli Leza! Wemo ukafikilizya amalayo yako lyonsi, nupya watundaya nu ulayo uu, utaizipila. 
Acino nkukulenga kuti upolelele amu mupanda wane ne muomvi wako, kuti yatwalilile ukuya nu longo umuyayaya. Pasi pano we Yawe wayapolelela mpiti, nga yalaya apolelelwe umuyayaya.”
Pa cisila ca nsita imwi, Davidi azanza aina Filisti, nga ayacimvya nu kuyapoka amaka akuteeka impanga. 
Lyene acimvya na ina Moabu. Anena anyepwe kuti yalambalale pansi nga akoma yaili muli cila umba lya asilika yatatu. Acino aina Moabu iyateekwa na aliwe nga iyamupeela ni misonko.
Davidi acimvya nu mwene kwene uwa mpanga iya Asilya ino ikaamwa ukuti Zoba. Nga acimvya na Hadadezeli umwana umonsi wakwe Leobu lino wali pa ulendo kuti aswilile pa wene wa mpanga yonsi iyalondelela Luzi lwa Yufulate. 
Davidi amupokolola ni vita vyakwe ivyali izimbi lyonga ni myanda cinimbali, yao alwanga inkondo ale yali pa mfwalasi. Alino asilika ya pa ngazo yano wene wapokolwile yali amazimbi amakumi yaili. Lyene alemalika imfwalasi zyonsi asya sile imfwalasi umwanda onga zyakuti zyatinta amaceleta.
Lino aina Asilya aku Damasiko yatuma ivita ivyakuti vikazwilizye Hadadezeli umwene waku Zoba, Davidi avizanza nu kukoma antu amazimbi amakumi yaili na yaili. 
Lyene Davidi akuula insakwe zya nkondo mu Damasiko nu kulasika asilika akwikala mwenemo nu kumuteekela impanga ilya iya Asilya. Aina Asilya iyatandika ukuteekwa na Davidi nga iyalipa ni misonko kunoli. Yawe alenga kuti Davidi acimvye konsi konsi.
Davidi apokolola ni visyangu vyakwe zaabu vino aomvi yakwe Hadadezeli yasendanga nga avitwala ku Yelusalemu. 
Wene watozile ni cipimo icikulu sana ca mukuwa ukufuma ku Teba nu ku Belotai, imisumba ino Hadadezeli wateekanga.
Umwene Tou uwaku Hamati auvwa ukuti Davidi watacimvya ivita vyonsi vyakwe Hadadezeli. 
Acino atuma Yolamu umwana wakwe umonsi ku kuzengela umwene Davidi nu kumutaizya sana pa kucimvya Hadadezeli wino Tou walwisizye amaila avule. Yolamu atwalila Davidi amawila apangilwa na zaabu, na siluva, nu mukuwa.
Alino umwene Davidi apaatwila Yawe amawila yao kuti yaomviwa umu mapepo pamwi na mawila yauze yano wapokolwile ku nko zino wacimvizye izili nga 
Edomu, Moabu, Amoni, Filisti na Amaleke, ukwikapo ni visampwe vino wapokolwile kuli Hadadezeli umwana umonsi wakwe Leobu, umwene waku Zoba.
  Davidi alumbuka wakwe cimwi lino wawelulwike ku kukoma aina Edomu amazimbi ikumi na cinani umu Cifoloma ca Musilya. 
Wene akuula insakwe zya nkondo umu mpanga yonsi ya Edomu nu kulasika asilika akwikala mwenemo kuti yamuteekela impanga iyo. Nga atandika ukuteeka antu ya kweneko. Yawe alenga kuti Davidi acimvye konsi konsi.
Davidi ateeka impanga yonsi iya Izlaeli ala akucitila antu yakwe ivya ulungami ukwaula ulufyengo. 
Yoabu, wino nyina wali a Zeluya, wali a musika mukulu uwa vita. Yeosafati umwana umonsi wakwe Ailudi wali a kalemba wa vicitwa. 
Zadoki, umwana umonsi wakwe Aitubi, pamwi na Aimeleki umwana umonsi wakwe Abyata yali a yasimapepo. Selaya wali a kalemba uwamu cilye ica milandu. 
Benaya umwana umonsi wakwe Yeoyada wali a kangalila wa ina Keleti na ina Peleti. Nga ana aonsi yakwe Davidi yali a yasimapepo.
  Uwanda umwi Davidi auzya ati, “Uzye kuli umwi asile uwamu luko lwakwe Saulo? Nkasi kuti imucitile uluse pamulandu wakwe Yonatani.”
Lyene kwali umuntu umwi umuomvi wakwe Saulo wino yamanga yati Ziba, nga iyamunena kuti akalolane na Davidi. Alino Davidi amuuzya ati, “Uzye wewe uli Ziba?”
 Umwene nawe amuuzya ati, “Uzye kusi umwi asile uwamu luko lwakwe Saulo wino ningacitila uluse luno Leza akalonda?”
Umwene nawe amuuzya ati, “Uzye ali kwi?”
Acino umwene Davidi atuma akuyamutola ukufuma ku Lodebali, ku ng'anda yakwe Makili umwana umonsi wakwe Amiyeli.
Lino Mefibosyeti umwana umonsi wakwe Yonatani, nupya umwizikulu wakwe Saulo wafika, akontama pansi inkolelo yakwe Davidi kuti alange umucinzi. Davidi amwama ati, “We Mefibosyeti!” Nawe aasuka ati, “Musambazi, apanondi ne muomvi wako.”
Davidi nawe amunena ati, “Utuvwa intete, pano namakucitila uluse pamulandu wakwe so Yonatani. Namakuwezezya impanga yonsi iyali yakwe sokulu Saulo, nupya ulaimulwa api tebulo lyane lyonsi kwene.”
Mefibosyeti akontama pansi nga avwanga ati, “Musambazi, nemo ntacindime ukuluta simbwa mufwe! Uzye pacani cino wansakamala?”
Lyene umwene aama Ziba, umuomvi wakwe Saulo nga amunena ati, “Natimpeela umwizikulu wa musambazi wako vyonsi ivyali vyakwe Saulo na aluko lwakwe. 
Wewe apali pamwi na ana yako aonsi nga na aomvi yako mulinzile mwamulimila impanga nu kukoozya ivyakulya, pakuti umwizikulu wa musambazi wako asungwa ningo. Lelo Mefibosyeti, umwizikulu wa musambazi wako, amaimulwanga api tebulo lyane lyonsi kwene.” (Ziba wakweti ana aonsi ikumi na yasano.)
Lyene Ziba anena umwene ati, “Ne muomvi wako namacitanga vyonsi vino we mwene wampeela ilamulo kuti ncite.”
Mefibosyeti wakweti umwana umonsi wino watemile izina ati a Mika. Aluko lwakwe Ziba yonsi kwene yali aomvi yakwe Mefibosyeti. 
Avino Mefibosyeti watenzi umu Yelusalemu, ala akwimulwa lyonsi kwene api tebulo lya mwene.
Pacisila ca nsita imwi, umwene Naasyi uwaku Amoni afwa, nga Hanuni umwana wakwe umonsi apyana. 
Umwene Davidi avwanga ati, “Ndinzile ukulanga ucuza uwacumi kuli Hanuni, ndi vino Naasyi, isi wacisile kunondi.” Acino Davidi atuma inkombe zyakwe kuti zikalange ulanda ni cililizi cakwe.
intunguluzi zya ina Amoni izinena Hanuni iziti, “Uzye ukwelenganya ukuti Davidi watatuma inkombe zii kunuli ku kwizalosya so pakuti alange umucinzi kuli aliwe nga nu ulanda kunuli? Awe cisi vivyo! Wene watayatuma kuno wa nengu ku kwizaendezya umusumba uu, pakuti angaucimvya!”
Acino Hanuni alema inkombe zyakwe Davidi, alino azipela ivilezu lwa kwitama lyonga, nga azilepwila ivyakuzwala ukufika umu ntungu, pakasi pa matako. Alino azita kuti ziswilile.
Ala cali icansonyi kunozili cakuti iziposiwa ukuswilila kumwao. Lino Davidi uvwa ivyati vicitikila, atuma inkombe zyakuyanena inengu zizi kuti zikale umu Yeliko nu kuti zitakaweluluke suka sile ivilezu vimele nga vitalimpe.
Aina Amoni iyiluka ukuti yatiyapanga uwanisi pakasi kao na Davidi. Pali pakutuma nu kulipila asilika kuti yize yayazwilizye. Asilika yapa ngazo aina Asilya ukufuma ku Beti Leobu nu ku Zoba yali amazimbi amakumi yaili, nayauze ukufuma ku Tobu yali amazimbi ikumi na yaili, nga ukwikapo nu mwene waku Maaka pamwi na antu yakwe izimbi lyonga.
Davidi auvwa pali cii, nga atuma Yoabu ku kusenda ivita vyakwe vyonsi nu kuyayalwisya. 
Aina Amoni pali pakufuma ku kuteyamila pa wingililo waku Laba, umusumba ukulu uwakwao. Pa nsita ili imwi kwene aina Asilya yauze afumile ku Zoba nu ku Leobu nga na onsi aku Tobu nu ku Maaka, iyatantama pa lwalala.
Yoabu alola ukuti anisi yakwe yangamuzanza ku nkolelo nu kucisila kwene. Lyene asolola yanyela pa vita vya ina Izlaeli, ayano atantamika ulunga na ina Asilya. 
Ivita vyuze ivyasyala avipeela kuli Abisyai umwina wakwe kuti awino aye musika wakwevyo. Nawe Abisyai ayatantamika ulunga na ina Amoni. 
Yoabu anena Abisyai ati, “Ndi walola ukuti aina Asilya yancimvya, wize ungazwe. Nani ndi nalola ukuti aina Amoni yakucimvya, namaiza inkwazwe. 
Wemo ule ukome sile nu kuposya! Leka tulwisizye antu itu na maka, tulwisizye ni misumba yakwe Leza witu. Ukulonda kwakwe Yawe kule kucitike!”
Lyene Yoabu ni vita vyakwe iyaya ku nkolelo ku kuzanza, nga aina Asilya iyapuuka. 
Lino aina Amoni yalola ukuti aina Asilya yapuuka, iyutuka Abisyai, iyawelela icisila, iyingila nu mu musumba. Lyene Yoabu pali pakusenka asya wata ukulwisya aina Amoni nga aswilila ku Yelusalemu.
Aina Asilya iyiluka ukuti yatiyacimviwa ku ina Izlaeli. Icaleka yakonganika ivita vyao vyonsi. 
Umwene Hadadezeli atuma akuya ama aina Asilya yano yali lwaku ufumondaka wa Luzi lwa Yufulate nga nayo yiiza ku Helamu ala yakutungululwa na Syobaki, musika mukalamba uwa vita vya mwene Hadadezeli uwaku Zoba.
Lino Davidi uvwa pali cii, akonganika aina Izlaeli yonsi, iyalamba Luzi lwa Yodani, nga iyatandika ukuya ku Helamu, kuko kuno wazanyile aina Asilya yatiyateyanya mpiti kuti yamukomanye nu kumulwisya. Alino ulwi iutandika. 
Nga aina Izlaeli iyazinganya ivita vya ina Asilya mpaka iviswilila icisila. Davidi na antu yakwe iyakoma aina Asilya imyanda cinimbali, ali asilika akapisya amaceleta. Iyakoma na asilika amazimbi amakumi yani, akapita pa mfwalasi. Iyacisa Syobaki, musika mukalamba uwa vita vya anisi yao, uwafwilile kuku kwene ukwali ulwi. 
Lino yamwene yonsi atontelanga Hadadezeli yiluka ukuti yatiyacimviwa ku ina lzlaeli, iyalaya ukuti yatalatala yalwe nupya na ina Izlaeli nga iyatandika ukuteekwa na alio. Alino aina Asilya lyene iyuvwa intete cakuti yatazumile nupya ukwazwilizya aina Amoni.
  Apa mwela, lino yamwene yakaya ku ulwi, Davidi atuma Yoabu na makombe yakwe pamwi ni vita vyonsi ivya ina Izlaeli. Nayo pali pakuyalwisya nu kucimvya aina Amoni nga yazinguluka umusumba wa Laba. Lelo Davidi wene wasile umu Yelusalemu.
Uwanda umwi ku manguzi, Davidi akatuka pa musanzi wakwe afuma akulyatoka apipaala li sano lyakwe. Lino ali apipaala, alola umwanaci akufulala. Umwanaci wilya wali umuyembe wakwe cimwi. 
Davidi pali pakutuma intumi iya kuyalondelezya pa mwanaci wiya, nga nayo imunena iti, “Icizanikwa ukuti wene a Batisyeba, umwana umwanaci wakwe Elyamu nupya umuci wakwe Uliya umwina Hiti.” 
Davidi atuma inkombe iyakuya mutoola. Lino wiza kunoli, Davidi amulanzya nga amumanya. Nupya cali sile ala Betisyeba wacifuma ku mpepo. Lyene Betisyeba aswilila ukwakwe. 
Pacisila cakwe cii Betisyeba asenda indilwa nga atuma intumi izyakuyanena Davidi ukuti wene watasenda indilwa.
Davidi nawe pali pakutuma amazwi kuli Yoabu ati, “Ntumile Uliya umwina Hiti.” Nga Yoabu nawe pali pakutuma Uliya kuli Davidi. 
Lino Uliya wafika Davidi amuuzya pa mutende wakwe Yoabu na vino ivita vili. Alino nu kumuuzya vino inkondo ikupitika 
Lyene Davidi anena Uliya ati, “Pitanga utentemukile ukwako nga ufulale ingazo.” Acino Uliya afuma mwi sano, nga iyamulondezya uwila ukufuma ku mwene. 
Lelo Uliya ataile ukwakwe. Wene ala asile pa mulyango wi sano pamwi na aomvi ya mwene yonsi.
Lino Davidi uvwa ukuti Uliya ataile ukwakwe, amuuzya ati, “Uzye wemo utacifumile pa lwendo ukutali? Uzye pacani cino utaile ukwako?”
Uliya nawe aasuka Davidi ati, “Aina Izlaeli na ina Yuda yonsi yali ku nkambi, nga umusambazi wane Yoabu nga na makombe ya mwene yatiyakuula insakwe pa mpanga pa mbiliwili. Uzye lyene icani icingaleka nene inje ukwane ku kumwa nu kulya nu kulala nu muci wane? Awe icumi nalaya nu mulapo ukuti cico cene ntange ncicite!”
Alino Davidi amunena ati, “Fwandi ulinde kuno uwanda nauze onga, nga mutondo indakutuma uswilile.” Acino Uliya walinzile mu Yelusalemu uwanda ulya nu wanda uwalondelilepo. 
Davidi pali pakumwama ukwakwe ku kulya nu kumwa pamwi na aliwe nga aleka akoleka. Lelo ku manguzi Uliya aya alambalala pamwi na aomvi ya musambazi wakwe. Wene ataile ukwakwe, awe.
Akatondo Davidi alemba kalata nga apeela Uliya kuti atwalile Yoabu. 
Muli kalata walemvile ukuti, “Uwike Uliya ku nkolelo pa mulongo wa nkondo kuno ulwi ukavile, uleke yamukome afwe.”
Akatondo lino Yoabu wika ivita umu kuteyamila kuzinguluka umusumba ulya, alola apali ivita vikalale apano aya afyantika Uliya. 
Lino aonsi amu musumba ulya yiiza yafuma nu kulwisya Yoabu, yamwi aonsi amu vita vyakwe Davidi yakomilwe kumwi na Uliya umwina Hiti kwene.
Yoabu pali pakutumila Davidi amazwi yonsi akumile ulwi. 
Akonkomezya ni nkombe ati, “Lino wamala ukulondolwela umwene vyonsi ivikumile ulwi uu, 
umwene angasoka nga akuuzye ati, ‘Uzye pacani cino mwali mwapalamila ku musumba ku kulwa? Uzye mutali mwamanya ukuti yangamulasa ni nceto lino yimilile apapela ya lung'umba? 
 Uzye mutange mwiusye vino Abimeleki umwana umonsi wakwe Gidyoni wakomilwe? Cali ku Tebezi kuno umwanaci umwi wamuponyezizye umwanansyo ukufuma apapela ya lung'umba amupoola afwa nu kufwa. Uzye pacani cino mwali mwapalamila ku lung'umba?’ Ndi cakuti umwene wamuzya vivyo, lyene mumwasuke muti, ‘Na Uliya kwene umuzya wako umwina Hiti watafwa.’ ”
Inkombe ilya itenuka, nga lino yafika kuli Davidi imunena vyonsi vino Yoabu waitumile. 
Inkombe inena Davidi iti, “Anisi itu yali akome ukutuluta. Ali cino yene yafumile ukunzi nu kwiza tulwisya pa lwalala. Lelo swemo twayasimwizye nu kuyayasikilizya pa wingililo pa mpongolo ya musumba. 
Lyene ali lino yakalasa ya nceto iyatandika ukulasa inceto ukufuma ku lung'umba, nga na onsi yamwi amwene nayo kwene iyakomwa, kumwi na Uliya kwene umuomvi wako umwina Hiti.”
Davidi nawe anena inkombe ati, “Komelezya Yoabu nupya umunene ukuti atalinzile ukusakamikwa, pano umuntu akufwa umu nkondo asimanyika, awe. Lemasya sana ukulwisya umusumba nu kuwonona.” Umunene vii kuti umukomelezye.
Lino Betisyeba, umuci wakwe Uliya uvwa ukuti iya watafwa, amulosya. 
Indosya lino yasila, Davidi atuma akuti yace yaye yakamutoole yamulete ukwi sano ukwakwe. Alino amutola aya umuci wakwe, nga nawe amuvyalila umwana umonsi. Lelo kwene Yawe atatemilwe icintu cino Davidi wacisile.
  Yawe atuma kasema Natani kuli Davidi. Nga lino Natani wafika kuli Davidi, amunena ati, “Mu musumba umwi mwali antu yaili. Wenga wali umukama nu muze nawe wali umupina 
Umukama wakweti imfwele ni ng'ombe izingi wakwe cimwi. 
Lelo umupina wene atakweti cimwi suka sile akana ka mfwele akamusesi konga kano wakazile. Wakasunganga ningo cakuti kakulilanga umu ng'anda umwakwe pamwi na ana yakwe. Kene kalyangako ivyakulya vyakwe, nu kumwela amanzi ku lwako lwakwe, nga nupya wakalelanga mu makasa yakwe. Kunoli, kene kali sile wa mwana wakwe umwanaci.
“Uwanda umwi umwenyi wizile ku ng'anda ya mukama. Nga umukama atalondanga ukufyula imfwele nanti ing'ombe yonga iyakuti aimule umwenyi wakwe wilya. Lelo wene atolela umupina akana ka mfwele akamusesi nga akomela umwenyi wakwe akano amwimula.”
Davidi nawe asokela umukama wiyo sana nga anena Natani ati, “Nalapa umwi zina lyakwe Yawe waumi ukuti umuntu wiyo uwacisile cico alinzile ukufwa! 
Wene alinzile alipile amaila yani pa mfwele iyo, pamulandu wakuti watacita icintu camusango uwo nupya atakweti uluse.”
Lyene Natani anena Davidi ati, “Wewe uli muntu wilya! Yawe, Leza wa ina Izlaeli watavwanga ati, ‘Nakusolwile ukuya umwene waku Izlaeli, nu kukutuula kuli Saulo. 
Nakupiile uwene wa musambazi wako nga na aci yakwe kwene. Nakucisile umwene waku Izlaeli na ina Yuda. Ndi cakuti vii vyonsi vitakukwanyile, ngano nakupiile navyuze ukongezya pali vii. 
Uzye pacani cino wasuuzile amasunde yakwe Yawe pa kucita ulukota wakwe luu pa manso yakwe? Walesile kuti Uliya umwina Hiti afwe umu nkondo pa kuleka aina Amoni yamukome nga utola nu muci kuti aye uwako! 
Lyene muli cila mukulo yamwi amu mupanda wako yalafwa imfwa iipisye, pamulandu wakuti wemo wakana ukunjela nga watwala nu muci wakwe Uliya umwina Hiti.
  “Yawe wavwanga wati, ‘Inkulapa sana ukuti ndaleka umwi ukufuma mu akazi kako akuletele intazi. Indatoola aci yako nu kuyapeela ku monsi muze pa manso yako, nga nawe alalala nayo umusanya wakwe mba. 
Wemo wayembwike nawe mu umfisolo, lelo indacita icintu cii umusanya wakwe mba pa manso ya ina Izlaeli yonsi.’ ”
Davidi pali pakuvwanga ati, “Naifya kunuli we Yawe.”
Lelo kwene nanti ciye vivyo, umwana wako wene alinzile ukufwa pano wemo wacisile imisuli kuli Yawe.” 
Lyene Natani aswilila ukwakwe.
Davidi wapapatile sana umwana wakwe kuli Leza pamulandu wa kulwala kwakwe. Davidi mpaka ata nu kulya nga aya umu ng'anda umwakwe nga alambalala pansi usiku onsi. 
Aikolo akwi sano iyezya sana kumukatusya, lelo wene akana, nga atalile icakulya nanti cimwi pamwi na alio.
Pa wanda uwalenga cinimbali umwana wilya afwa. Aomvi yakwe Davidi iyuvwa intete zyakumunena ukuti umwana wakwe watafwa, pano yelenginye yati, “Lino umwana acili nu umi, Davidi atatwasukanga lino tukuvwanga kunoli. Uzye lyene tungamunena uli tuti umwana wakwe watafwa? Wene angaicitila cimwi iciipe!”
Davidi alola ukuti aomvi yakwe yakutotozana nga amanya ukuti umwana wilya watafwa. Alino auzya ati, “Uzye umwana watafwa?”
Lyene Davidi akatuka pansi, aya mu kufulala, asakula ni nyele zyakwe ningo, nga azwala ni vyakuzwala vyuze. Alino aya ku ng'anda yakwe Yawe atandika nu kupepa. Lino waweluluka ukwi sano ukwakwe, alenga icakulya nga zuwazuwa lino yamwimula alya nu kulya.
Aomvi yakwe iyamuzya yati, “Swemo twaposiwa ukutezya cii. Lino umwana wako wali nu umi wemo wamulilile nu kukanalya icakulya. Lelo zuwazuwa lino umwana wafwa, wemo ukatuka nu kulya icakulya!”
Davidi nawe aasuka ati, “Ee, intalyanga nu kumwa lino umwana acili nu umi. Nelenginye ukuti limwi Yawe anganguvwila uluse nu kuleka kuti umwana atafwa. 
Lelo vino lyene caticisila watafwa, cino ningakanila ukulya icani? Uzye ningamututulula aye nu umi nupya? Uwanda umwi ndasuka inje kunoli, lelo wene atangatala aize kunondi.”
Nga lyene Davidi atekezya umuci Batisyeba. Alino aya aingila munoli amanyana nawe, nga umuci amuvyalila umwana umonsi, nga Davidi amutemela izina ati a Solomoni. Yawe atemwa umulumendo wilya 
nga atuma kasema Natani kuti akamutemele izina ati a Yedidaya, pamulandu wakuti Yawe wamutemilwe.
Pa nsita ilya Yoabu watwalilile ukulwisya Laba, umusumba ukalamba uwa ina Amoni nga lilyo ale kwasyala sile panono kuti aupokolole. Apokolola nu muputule wa mukasi na nkasi ki sano. 
Yoabu atuma inkombe kuli Davidi, ati, “Natindwisya umusumba wa Laba nu kupokolola ivifula vyakweo ivya manzi. 
Alino cino fwandi konganika ivita vyako mukazinguluke umusumba nu kuupoka. Nga cisi vivyo namapoka umusumba nu kuutemela izina lyane.” 
Acino Davidi akonganika ivita vyonsi nga iyaya ku musumba wa Laba, iyauzanza nu kuupoka. 
Pali pakutoola ni cilongwe ku mutwe wakwe kaleza ka ina Amoni, ka Moleki. Icilongwe cico capangilwe na zaabu nupya canyomile ukufika nu ku makilogalamu manye amakumi yatatu na yasano nga cakweti ni iwe lyamutengo umukasi. Asenda ni visampwe ivingi ukufuma mu musumba ulya. 
Asenda kumwi na antu yano yali mu musumba ulya, aya ayapeela incito iyakulepula imbao, ni yakulepula amawe na yapiki. Ukulunda penepo ni ncito iyakuomvya impasa alino nu kutama injelwa. Avili vino wene wacisile na kuli yonsi ali mu misumba ya ina Amoni. Lyene Davidi ni vita vyakwe vyonsi iyaswilila ku Yelusalemu.
Abusalomu umwana wakwe Davidi wakweti kaci wakwe umuyembe nupya wali a nacisungu. Izina lyakwe a Tamala. Nga pacisila ca nsita imwi, Amunoni umwana wakwe Davidi amukumbwa. 
Amunoni wamutemilwe wakwe cimwi mpaka asuka alwalilapo, pamulandu wakuti atazanyile inzila iya kumuzembelekela. Wakwe umwi atatala wamanya umonsi, Tamala wasunzilwe sana ku kukana kumanya umonsi.
Lelo Amunoni wakweti cuza umwi umucenjele sana, izina lyakwe wali a Yonadabu, umwana wakwe Syimea umwina wakwe Davidi. 
Yonadabu anena Amunoni ati, “Wewe mwana wa mwene, lelo cila wanda ukaloleka umukungumale. Uzye icani cikukucuzya?”
Yonadabu nawe amunena ati, “Pitanga kalale pali bedi wako ukole kwati watulwala. Ndi cakuti yaso yiiza ku kukulola, wize uyanene uti, ‘Napapata munene Tamala awino aize andisya. Nkasi kuti anteyanyizizya icakulya mukwene ale nkumulola, nga lyene andisya.’ ”
Acino Amunoni acita kwati watalwala, nga aya alala pali bedi wakwe.
Davidi nawe atuma akuya nena Tamala ukwi sano na mazwi akuti, “Pitanga ku ng'anda kwakwe kalume wako Amunoni ukamuteyanyizizye ivyakulya.” 
Tamala pali pakuya kweneko amuzana alambalile pali bedi. Alino atoola usu wa ngano, nga akandila alino amupangila utumakeke tumwi tumwi, ale Amunoni akulola. Lino wamupangila 
amupungwilapo tumwi pa mbale kuti alye. Lelo wene akana ukuilila umwisikulu. Alino Amunoni anena Tamala ati, “Nena antu yonsi yafume panzi.” Acino antu nayo iyafuma. 
Alino Amunoni anena Tamala ati, “Leta kuno utumakeke undisye wewe kwene.” Nga Tamala pali pakutoola utumakeke tutu tuno wapanzile atuleta kuli Amunoni kalume wakwe umu muputule. 
Lelo lino wamutwalila kuti alye, nawe amulema api kasa nga amunena ati, “Iza kuno tulale nani.”
Tamala nawe akana ati, “Awe nakana, utezya umpatikizye kuti tucite icintu icamuzewanya ndi cico, icisicitika mu Izlaeli! Cene cikaleta umuzewanya! 
Uzye wemo ukulola ukuti ningacita uli ndi nazewana? Nupya nawe kwene papo pano uli ulasanguka sile iciwelewele ku ina Izlaeli. Napapata landanini nu mwene. Nemo nkusininkizya ukuti wene atanga akane ukuntwalizya kunuli.” 
Lelo Amunoni wene wakanyile ukuvwa vyonsi vivyo. Pamulandu wakuti walusizye Tamala amaka, amulema ku kupatikizya acita na vino walondanga.
Kufuma papo kwene Amunoni pasi pakupata Tamala wakwe cimwi. Amupata ukuluta vino wamutemilwe mpiti. Amunena ati, “Katuka, fuma muno!”
Tamala nawe amwaasuka ati, “Awe, cakana. Ndi cakuti wanzinga, ale lyene cimaipisya ukuluta icintu cino watucita kunondi.”
Aama umuomvi wakwe amunena ati, “Fumya umwanaci wi apanzi. Musunkilizye afume ufunge nu mulyango.” 
Icaleka umuomvi wilya amufumya nga afunga nu mulyango. Tamala wazwite ilaya ilitali amakasa, wakwe vino ana yakwe yamwene atatala yamanya umonsi yazwalanga pa manda yalya. 
Tamala fwandi pali pakuipaka itwi ku mutwe pa kuilangizya ulanda uno wali nawo. Alepola ni laya lino wazwite, apanga na makasa pa mutwe nga atandika nu kulila ala akupita. 
Lino Abusalomu kalume wakwe wamulola, amuuzya ati, “Uzye uwakwifya a Amunoni? Utezya unene umuntu nanti wenga pali cii. Wene akalume wako.” Acino Tamala aikala umukungumale umu ng'anda mwakwe Abusalomu kalume wakwe.
Lino umwene Davidi uvwa icintu cii, pasi pakusoka. 
Abusalomu apata Amunoni sana pa kwifya kuno wene wifizye kuli Tamala kaci wakwe, cakuti atalondanga nu kuvwanga na Amunoni
Lino papisile imyaka iili, Abusalomu ale akusenya imfwele zyakwe amavumbu ku Baali Hazoli, pipi nu ku Efulemu, nga aama ana ya mwene aonsi yonsi. 
Alino aya ku mwene Davidi amunena ati, “Mwene wakwisaci, indi apakusenya imfwele zyane amavumbu. Uzye mutange mwemo muzanweko pamwi na makombe inu?”
Davidi pali pakumwasuka ati, “Awe, mwanane. Tutangetuye kweneko swensi.” Abusalomu apapata sana, lelo umwene akana. Lelo amupolelela sile.
Lyene Abusalomu avwanga ati, “Ndutangiza, fwandi leka tupite nu mwinane Amunoni.”
Lelo Abusalomu atwalilila ku mupapata, asuka umwene azumila ukuti Amunoni pamwi na ana aonsi ya mwene yauze yonsi yapite nawe.
nga apeela ilamulo ku yaomvi yakwe ati, “Uvwini kuno! Mulolekesye lino Amunoni amakoleka waini, nga nani ndi niza napeela ilamulo nati, ‘Mukomini Amunoni,’ mwemo ukumukoma. Mutuvwa intete, foo. Uwo umulandu wane nene. Mwemo musipe sile.” 
Acino aomvi yakwe Abusalomu iyakoma Amunoni wakwe muno Abusalomu wayanenyile. Alino ana ya mwene yonsi pyu yauze aonsi iyakatuka, nga iyakwela pa nyumbu zyao, yapuuka.
Lino yali umu nzila, ale yakuswilila impwelo ifika kuli Davidi iyakuti, “Abusalomu watakoma ana ya mwene aonsi yonsi. Kusi nanti wenga asiile.” 
Avili vino umwene Davidi wakatwike, alepola insalu zyakwe ukulanga ulanda uno wakwata. Aifwanta na pansi. Aomvi yakwe nayo iyimilila pamwi na aliwe kwene ale yatiyalepola ni nsalu zyao.
Lelo Yonadabu umwana wakwe Syimea, umwina wakwe Davidi, avwanga ati, “Mwene wakwisaci, ala utelenganya ukuti yatiyakoma ana yako yonsi. Lelo Amunoni mutupu uwatafwa. Lii lyali ipange lyakwe Abusalomu ukufuma sile lino Amunoni waifizye Tamala kaci wakwe. 
Acino we musambazi umwene wane utataila impwelo iyakuti ana yako yonsi pyu yatiyafwa. Amunoni sile uwatafwa.”
Abusalomu nawe lilyo ala watapuuka.
Yonadabu pali pakunena Davidi ati, “Ana yako ayano yakwiza, wakwe muno nalimvwangile nati yakwiza.”
Lino wamala sile ukulanda, ana ya mwene nayo iyafika, iyala yakulosya ni mpoma. Umwene nawe kwene pali pamwi na aomvi yakwe iyalosya wakwe cimwi.
  Abusalomu utwike aya ku kuzina kuli Talimai umwana umonsi wakwe Amiudi, umwene waku Gesyuli. Lelo umwene Davidi alosya Amunoni umwana wakwe umonsi pa nsita ntali.
Pacisila cakuutukila ku Gesyuli, Abusalomu aikala kweneko imyaka itatu. 
Umwene Davidi atandika ukuluuka Abusalomu, pano watekeziwe pa mfwa yakwe Amunoni.
Yoabu umwana wakwe Zeluya wamanyile ukuti umwene Davidi akuluuka sana Abusalomu. 
Acino Yoabu atuma umuntu umwi ku Tekoa uwakuya senda umwanaci umwi uwamano. Lino umwanaci wilya wafika Yoabu amunena ati, “Nkulonda kuti uicite wa muntu ali ni ndosya. Uzwale nu mupango ku mutwe, utasakula ni nyele. Uloleke kwati aumwi uwapokelile mpiti indosya. 
Lyene uye ku mwene ukamunene vino namakunena.” Lyene Yoabu amunena ivyakunena umwene.
Umwanaci wilya waku Tekoa pali pakuya ku mwene, aya afukama afupime mucinzi mucinzi, nga avwanga ati, “Mwene, ule ungazwe!”
Umwene nawe amuuzya ati, “Nkwazwe cani?”
Nakweti ana aonsi yaili. Uwanda umwi yalemanile pa vyalo, papo apatali umwi uwa kuyataasya. Alino wenga auma umuze amukoma. 
Musambazi, ali cino fwandi akazi kakwe yonsi yatiyankatukila yati, ‘Suka sile utupeele umwana wiya uwakomile umwana muze uleke nawe tumukome tulandule pali vino wakoma umwina.’ Lyene mwene ndi cakuti yacita cico, nemo ale namasyala sile ukwaula umwana. Lyene ale casila kutalasyala nanti umwi uwakuti yace yaiusizyako uwane pano nsi.”
Umwene anena umwanaci wilya ati, “Pitanga ukwako, nga nani indi nu kuputula umulandu wako.”
Umwanaci wilya waku Tekoa anena umwene ati, “We musambazi umwene wane, consi cino ungacita nene na akazi kane tulakwatilapo umulandu. Wemo na akazi kako mutalapeelwa umulandu.”
Umwene nawe avwanga ati, “Ndi umwi wakoofya, umulete kunondi. Wene atalatala aswilizye nupya ku kupamvya.”
Umwanaci wilya avwanga ati, “Musambazi, lenga kuli Yawe Leza wako, kuti ataleka uwakazi acite cimwi iciipisye nu kukoma umwana wane.”
Umwanaci wilya nawe amunena ati, “Musambazi, leka nupya inswilizye ukulanda izwi lyonga kunuli.”
Umwanaci wilya avwanga ati, “Uzye icani cino wacitile iciponge icamusango ndi uu ku antu yakwe Leza, icakukana wezya umuntu wako kuno wapuukila? Wewe kwene wemwisikulu waipela umulandu pa mazwi yano wataka. 
Swensi pano sweswe ina kufwa. Twaya wa manzi yano yitika pansi, atange yazyolwe. Lelo Leza asicita utazi wa katwe, wene angalonda inzila iya kuwezezyamo umuntu ukufuma kuno utukila.
“Musambazi, ala cino niza navwangila vii kuli wewe, pamulandu wakuti antu yatiyalenga kuti nuvwe intete. Ne muomvi wako nalinelenganya nati, ‘Kamvwange ku mwene. Limwi wene angancitila cino ne muomvi wakwe namamulenga. 
Wene angangazwa nu kuntuula ku muntu ali wensi wino akulonda ku nkomela pamwi nu mwana wane umonsi pakuti tutace tukwate icaupyanyi cino Leza watupeela.’
  “Nupya natinelenganya ukuti amazwi ya musambazi yangantekezya umwenzo, pano we musambazi uli wa mungeli wakwe Leza. Wamanya ivintu vyonsi nupya ungalekanya pakasi ka visuma ni nkota. Si Yawe Leza wako aye nawe.”
Lyene umwene anena umwanaci wilya ati, “Namakuuzya iuzyo lyonga nawe ungasuke icisinka sile.”
Umwene nawe auzya ati, “Uzye kwene ukunena ukuti asi a Yoabu wino mwaya nawe muli vyonsi vii?”
Nga lelo cino wacitile vyonsi vii, pakuti angalolola ivintu vyonsi muno vingacitikila pamulandu wakuti wemo wacenjela wa mungeli wakwe Leza. Wemo wamanya ivikacitika umu mpanga ii.”
Umwene anena Yoabu ati, “Natinelenganya ukucita vino ukulonda. Yanga ukatole Abusalomu umulete kuno.”
Yoabu pali pakupona pansi inkolelo ya mwene mucinzi mucinzi nga avwanga ati, “Si Leza akupolelele, we mwene. Ilelo umuomvi wako amanyile ukuti watazana ulongo pa manso yako, pamulandu wakuti watuncitila vino natinkulenga.”
Lyene Yoabu akatuka aya ku Gesyuli aya awezya Abusalomu ku Yelusalemu. 
Lelo umwene avwanga ati, “Mutini aye ku ng'anda yakwe. Wene atalinzile ukwikala mwi sano. Nsikulonda alolekela ku cinso cane.” Acino Abusalomu aya ukwakwe kololo nga atalolekile ku cinso ca mwene.
Kutali umuntu nanti wenga umu ina Izlaeli yonsi wino yangalingana na Abusalomu ku kuyemba. Wene atakweti akaulema nanti kamwi, ukutandikila sile ku mutwe wakwe mpaka na pa kakando. 
Lyonsi lino wapeelanga inyele zyakwe, ndi vino wacitanga cila mwaka, wene wazipelanga apakuzana ukuti zyanyoma. Nga ndi wazipima, azana ukuti zinyomile ukuluta pa makilogalamu yaili ukulingana ni cipimilo caku wene. 
Abusalomu wakweti ana aonsi yatatu nu mwanaci wenga. Izina lya mwana umwanaci a Tamala, nga wizile aya umwanaci umuyembe.
Abusalomu watenzi imyaka iili mu Yelusalemu ukwaula ukulolana na Davidi. 
Lyene Abusalomu atuma uwakuya ama Yoabu pakuti amutume ku mwene, lelo Yoabu akana ukwiza kunoli. Acino watumile nupya iila lyakwe ciili, lelo wene wakanyile ukwiza. 
Lyene Abusalomu anena aomvi yakwe ati, “Mwe, silolini! Icalo cakwe Yoabu cipalamile ni calo cane. Caticikwata ni mbezu zyakwe baale. Pitini mukoce icalo cakwe.” Acino aomvi yakwe Abusalomu iyaya iyasonteka umoto mwenemo.
Lyene Yoabu aya ku ng'anda yakwe Abusalomu nga amutoka ati, “Uzye icani cino aomvi yako yatiyasonteka umoto mu calo cane?”
Abusalomu nawe aasuka ati, “Pamulandu wakuti utizile lino natumile uwa kwizakwama pakuti nkutume ku mwene ku kumuuzya uti, ‘Uzye pacani cino nemo nafumile ku Gesyuli nu kwiza kuno? Cange cizipe inikala kuku kwene.’” Abusalomu atwalilila ukuvwanga ati, “Acino lyene nkasi ukulolana nu mwene, nga ndi cakuti indi nu mulandu umwi, ale lyene cingazipa kuti ankome.”
Acino Yoabu aya ku mwene Davidi nga amunena vino Abusalomu wavwanzile. Lyene umwene aama Abusalomu, nga nawe aingila, afukama pansi afupime. Umwene nawe amutonsola pa kumuzengela.
Pacisila ca nsita imwi, Abusalomu alonda iceleta ni mfwalasi. Aika penepo na akumusukilila ukulingana na onsi amakumi yasano. 
Cila katondo lino waca, Abusalomu wakatukanga nu kwimilila pa mbali ya nzila iyalungama ku mpongolo ya musumba. Alino lyene umuntu wensi uwiza nu mulandu uwakulolola ku mwene, Abusalomu kwene ali wino wamwamanga nu kumuuzya ati, “We yame, uzye wafuma ku musumba cii?”
Nga alino Abusalomu amunena ati, “Lola, umulandu wako uli sile ningo. Lelo kwene pasi umuntu uwasontwa nu mwene anguvwa pamulandu wako.” 
Abusalomu alundapo na mazwi akuti, “Si cange cizipe inja nene kapingula! Iciya vivyo yonsi ali ni milandu iyakuputwilwa ngano yakaiza kunondi, nu kupingula ngano nkayaputwila umu kulingana ni sunde.” 
Na cila nsita ndi kwaloleka umuntu umwi, Abusalomu wakonzololanga ikasa lyakwe, amukumbata nu kumutonsola. 
Fwandi vivyo avili vino Abusalomu wacitanga ku mwina Izlaeli ali wensi uwiza ku mwene ku kupingulwa. Vii, avino walenzile aonsi amu Izlaeli yamutemwe.
Lino papita imyaka ini, Abusalomu anena isi ati, “Tata lekini inje ku Hebuloni ku kufikilizya ulayo uno nalavile kuli Yawe. 
Lino nikalanga ku Gesyuli umu Alamu, nalavile Yawe inti, ‘Ndi cakuti we Yawe waca wanswilizya ku Yelusalemu, ale lyene indaya nkakupepe ku Hebuloni.’ ”
Umwene nawe aasuka ati, “Pita ulumi.” Acino nani palipakuya ku Hebuloni. 
Lyene atuma inkombe ku mitundu yonsi yamu Izlaeli ati, “Lino mwacamuvwa ukulila kwa ntandala, mukamanye ukuti Abusalomu waya umwene umu Hebuloni”. 
Kwali kweneko antu yano yamiile kuli Abusalomu ukulingana ni mpendwa ya myanda iili ukufuma ku Yelusalemu. Yonsi yayo yatakweti umulandu nanti umwi, nu kumanya yatamanyile ni cacitikanga. 
Pa nsita ino wapeelanga impolelwa, Abusalomu atuma akuya ama Aitofeli uwaku musumba wa Gilo, wenga muli yampandamano ya Mwene Davidi. Fwandi avili vino amapange akupangila isi nu kumusangukila yaile yakukulila kweneko. Alino iumba ilya kulondela Abusalomu nalyo kwene lyayanga likukulila kweneko.
Uwanda umwi inkombe yiza kuli Davidi ku kumunena iti, “Aina Izlaeli yatiyatwala amano yao yonsi kuli Abusalomu.”
Davidi nawe pali pakunena aomvi yakwe yonsi yano yali nawe ku Yelusalemu ati, “Katukini mwensi tupuuke, pano limwi Abusalomu amatufyenenkezya tuposiwe ukuutuka! Tulinzile ukufuma kuno zuwazuwa, pano limwi angatuzana likwene atucimvye nga akomole na aikazi amu musumba ku lupanga.”
Aomvi ya mwene nayo iyamuzumilizya yati, “Musambazi swe aomvi yako twatituiteyanya ukuomba icili consi cino umatunena.” 
Alino umwene Davidi atenuka, na ang'anda yakwe yonsi yamulondela. Lelo wene asya sile aci yakwe yauze ikumi lyonga kuti yasunga isano.
Acino umwene Davidi atenuka, na antu yonsi yamulondela, nga yatala yaya yimilila pa ng'anda yaku mpelelekezyo. 
Antu yakwe yonsi yimilila umu mbalimbali, lilyo lino aku wene yonsi yakupita ali wa ina Keleti, na ina Peleti, pamwi na Itai uwali pamwi na ina Giti imyanda mutanda ukufuma ku Gati. 
Lyene papo kwene anena Itai umwina Giti, ati, “Uzye pacani cino ukulonda utulondele? Swilila ukaikala nu mwene mupya. Wemo wewe mwinamasi, nupya imbutusi ukufuma ku mpanga inu. 
Wemo wizile mutondo. Uzye nupya nkufyenge tufume tukululumba nawe, nalino ntamanyile nakuno nkuya? Awe yame swilila sile, senda na akumwinu kwene. Si Yawe aye uwa luse nu wakutailwa kunuli.”
Lelo Itai aasuka umwene ati, “Nalapa umwi zina lyakwe Yawe waumi ukuti namapitanga nawe konsi kuno waya. Indi nu kukulondela konsi kuno ulaya, nanti umu mfwa kwene.”
Davidi anena Itai ati, “Icisuma! Katwapita!” Acino Itai umwina Giti atandika ukupita pali pamwi na antu yakwe yonsi alino na amu mupanda wakwe yano yamulondile.
Lilyo ala antu yakulila nu kupoma lino Davidi na antu yakwe yakupita. Umwene nawe kwene alamba Cifoloma ca Kiduloni, nga na antu yonsi iyasensela iyalungama ku lwanga.
Simapepo Zadoki pali pamwi na ina Levi akuno yali, ale yakusenda ni Mbokosi ya Upangano yakwe Leza. Iyika Mbokosi ya Upangano yakwe Leza pipi na simapepo Abyata suka antu yonsi iyafuma mu musumba iyapita.
Lyene umwene anena simapepo Zadoki ati, “Swilizya Mbokosi ya Upangano yakwe Leza uitwale mu musumba. Ndi cakuti Yawe wazangila munondi, ale wene alambwezya mu musumba akaleke nkize nkailole nupya nkalole na pa cifulo pano itenzi. 
Lelo ndi wene atazangile munondi, lyene cili kunoli, ukuncitila consi icingamuzipila.”
Umwene anena na simapepo kwene Zadoki ati, “Lola! Senda umwana wako Aimaazi nga na Yonatani umwana wakwe Abyata nga muswilile ulumi mu musumba. 
Nemo namaya nkakulolela api lambwa mu lwanga mpaka mpokelele amazwi ukufuma kunuli.” 
Acino Zadoki na Abyata iyasenda Mbokosi ya Upangano yakwe Leza iyaiwezya ku Yelusalemu nga iyikala kweneko.
Lelo Davidi atwalilila ukutumbela Mwamba wa Miolivi, ala akulila lino akuya. Ku mutwe wakwe ala kwati kuvimbwa lelo ku ngazo atazwite cimwi. Antu yonsi ali nawe nayo kwene iyavimba ku mitwe yao, ala yakulila lino yakupita. 
Lino Davidi yamunena ukuti Aitofeli wataitumpamo muli ucisanguka wakwe Abusalomu, wene apepa ati, “We Yawe, napapata leka umpandamano wakwe Aitofeli uye uwelewele.”
Lino Davidi wafika apapela pa mulundu, pa yelile incende iya kupepela Leza, cuza wakwe mutailwe, uwi zina lyakwe Husyai umwina Aliki amukomenkanya. Ale ivyakuzwala vyakwe ivilepoke nga nu lukungu luli ku mutwe. 
Davidi amunena ati, “Ndi cakuti wapita nani, ale lyene umanganolanga sile. 
Lelo ungangazwa ndi waswilila ku musumba nu kunena Abusalomu uti, ‘We mwene, namaya umuomvi wako. Mpiti nali umuomvi wakwe so. Lelo ndakai namakutumikilanga umufumacumi wakwe vino natumikilanga so,’ lyene ule wangazwa ukuvulunganya umpandamano wakwe Aitofeli. 
Yasimapepo Zadoki na Abyata yalazanwa kweneko. Ali yano ulayanena vyonsi vino uluvwa umwi sano lya mwene. 
Yali na ana yao aonsi, Aimaazi umwana umonsi wakwe Zadoki, na Yonatani umwana umonsi wakwe Abyata, nga wemo ungayatuma kunondi nga na mazwi pali vyonsi vino walondelezya.”
Lyene lino Husyai cuza wakwe Davidi wafika umu Yelusalemu, Abusalomu nawe ala akwingila mu musumba.
  Lino Davidi wapita sile akatalamukila ukucila pa kansonsi ka mwamba, lilyo kwene iyakomenkana na Ziba, umuomvi wakwe Mefibosyeti, wino wasenzile yapunda asenzile imikate imyanda iili, ni ving'ango umwanda onga ivya mikoto ya matingi, nga ni mikungo umwanda onga iya viseekwa, nga ni nyambi yakwe waini. 
Umwene Davidi auzya Ziba ati, “Uzye vivyo vyonsi ivyacani?”
  Umwene auzya ati, “Uzye Mefibosyeti, umwizikulu wakwe Saulo umusambazi wako ali kwi?”
Umwene anena Ziba ati, “Ivintu vyonsi ivyali vyakwe Mefibosyeti ivyakwako.”
Lino umwene Davidi akupalamila ku Baulimu, umuntu umwi ukufuma mu luko ululi lumwi nu lwa akazi kakwe Saulo aiza ukufuma kuku. Izina lyakwe wali a Syimei umwana umonsi wakwe Gela, ala akumutipwila lino akufuma. 
Syimei atandika ukutama Davidi na aomvi ya mwene yonsi amawe, nanti angala ivita vyonsi na yakalinda asololwe yali ku mbali zyonsi zyakwe Davidi. 
Syimei atipwila Davidi ati, “Senka pano, senka pano, we mutazi wa katwe we! We mpulamasunde we! 
Wemo wapokolola uwene wakwe Saulo. Acino ndakai Yawe akukuvunuka pamulandu wa kukoma aingi amu luko lwakwe Saulo. Yawe watapeela uwene kuli Abusalomu umwana wako umonsi, nga nawe watuononeka, we nkomi we!”
Alino Abisyai umwana wakwe Zeluya anena umwene ati, “We mwene wakwisaci, uzye pacani cino waleka simbwa wi akutuka? Si leka nje panoli imuputule umutwe.”
Lelo umwene anena Abisyai na Yoabu umwina wakwe, ati, “Icintu cii citamupazi, mwe ana yakwe Zeluya. Ndi wene akuntipwila pamulandu wakuti Yawe watamunena ukucita cico, uzye lyene aweni akweti insambu zya kuuzya umulandu cino akucitila cico?” 
Alino Davidi anena Abisyai na aomvi yakwe yonsi ati, “Mwana wane umonsi akwezya ukunkoma, nga fwandi pacani cino mwemo mwazunguka vino umuntu wi uwamu luko lwakwe Benjamini akucita! Mwemo mutini sile. Mulekini alukutipwila, pano Yawe watamunena ukucita cico. 
Cingaya limwi Yawe angalola ulanda wane nu kundandwila ivisuma pa ntipu zino natipwilwa api lelo.”
Acino Davidi na antu yakwe iyatwalilila ukupita umu museo, nga Syimei wene ala akupita lwamu mbali ya museo pa cituntu, ala akutipwila nu kumuvwintila amawe nu lutukumbu. 
Umwene na antu yakwe yonsi iyafika ku Yodani, nga iyapuza pano walanga yatiyatonta. 
Pa nsita ilya, Abusalomu na onsi yonsi aina Izlaeli yiiza ku Yelusalemu, nga Aitofeli wali pamwi nayo. 
Lino Husyai umwina Aliki, nupya cuza wakwe Davidi, wakomenkanya Abusalomu, apunda ati, “Si kawala we mwene! Si kawala we mwene!”
Alino Abusalomu nawe auzya Husyai ati, “Uzye kuu kuli kutemwa kuno ukulanga kuli cuza wako? Uzye pacani cino utapisile na cuza wako?”
Husyai pali pakunena Abusalomu ati, “Uzye umu nzila cii muno nange ncite cico? Nemo indi ku lusansa lwakwe wino Yawe wasolola, ukupitila mu antu yaa, nu mu ina Izlaeli yonsi. Nemo namasyala nawe. 
Ukulunda pali cico, uzye aweni wino ningatumikila ndi cakuti ntangentumikile umwana wa musambazi wane? Vivi kwene vino natumikile so, avino namakutumikilanga.”
Abusalomu pali pakunena Aitofeli ati, “Uzye utange utupandeko amano, utunene ivyakuti tucite?”
Aitofeli nawe aasuka ati, “Lala na aci yauze yakwe so yano wene wasile kuti yasunga isano. Lyene aina Izlaeli yonsi yalamanya ukuti so akukulola wa mwanisi kunoli, nga na yao akukulondela yalakomeleka wakwe cimwi.” 
 Acino iyimikila Abusalomu itaalu api paala li sano, nga nawe amanyana na aci yauze yakwe isi pa manso ya ina Izlaeli yonsi.
Mu manda yalya umpandamano uno Aitofeli wapeelanga wali ungati amazwi akufuma kuli Leza umwisikulu. Davidi na Abusalomu yoili kwene avino yaulolanga.
Patapisile insita sana, Aitofeli anena Abusalomu ati, “Leka nsolole antu amazimbi ikumi na yaili, nga usiku namatenuka ndondelele Davidi. 
Namaya nkamuzanze lino wene watatonta nu kutovoka. Namaya nkamoofye, nga antu yano yali nawe yamautuka. Alino lyene namakoma sile umwene. 
Lelo antu yonsi asyala namaya nkayawezye kunuli wakwe vino yakaleta nawinga kuli iya wakwe. Wemo ukulonda ukukoma sile umuntu wenga. Antu asyala yatalacitilwa icintu cimwi iciipe.” 
Amazwi yaa yuvwika wa umpandamano usuma kuli Abusalomu nu ku ntunguluzi zyonsi zyamu Izlaeli.
Lelo Abusalomu avwanga ati, “Ngamilini Husyai umwina Aliki, muleke tuvwe cino amalanda.” 
Lino Husyai wafika, Abusalomu amunena ati, “Aitofeli watatupeela umpandamano uu. Uzye tucite ndi muno atunenyile? Ndi cisi vivyo tunene vino ukwelenganya.”
Husyai aasuka Abusalomu ati, “Pa nsita ii umpandamano uno Aitofeli watamupeela usi usuma. 
Wemo umanyile ukuti so Davidi na antu yakwe akome mu ulwi nupya yakalwa wa cinyama icakolana ni ciuli, cino yatiyatolela utwana. So aumwi inkonkotela ya ulwi. Wene atangalinda usiku pamwi na asilika. 
Na vikwene vino nkulanda, wene afisime mwi cele nanti mu ncende yuze. Ndi vita vyakwe Davidi vyazanza ivita vinu, lyene wensi wino uvwa ci zuwazuwa alalanda ati, ‘Antu yano yakalondela Abusalomu yatiyacimviwa.’ 
Lyene nanti umusilika ukuluta yonsi, wino wapama wakwe cisama, alazakaza ku ntete, pano aina Izlaeli yonsi yamanya ukuti so icita nga na antu yano ali nayo yapama.
“Umpandamano wane uwakuti wewe wemwisikulu ule ukonganike aina Izlaeli yonsi pali pamwi, ukufuma sile ku mpanga yakwe Dani ukufika nu ku Belisyeba kwene, yano yavula wa musensenga uwamu nkumba yakwe yemba. Alino lyene wewe kwene uyatungulule ku ulwi. 
Lyene swemo tumalonda Davidi konsi kunoli, nga tumuzanze lino wene atacili amanye icikucitika. Aliwe nanti antu yakwe kwene kusi alapusuka. 
Ndi cakuti wene alawelela icisila mu musumba, ale lyene antu itu yonsi yalaleta imyando mu musumba ulya, nga yautintile umu cifoloma mpaka sile kutasyala nanti iwe apapela ya mwamba uwo.”
Alino Abusalomu na ina Izlaeli yonsi yavwanga yati, “Umpandamano wakwe Husyai umwina Aliki wazipa ukuluta wakwe Aitofeli.” Pasi pano Yawe akweti ipange lya kuvulunganya umpandamano wakwe Aitofeli kuti alete uzanzo pali Abusalomu.
Lyene Husyai anena simapepo Zadoki nga na simapepo Abyata, ati, “Aitofeli watapanda Abusalomu amano pamwi ni ntunguluzi zya ina Izlaeli kuti yacite vivi na vivi. Lelo nemo natinjapanda amano kuti yacite vi na vi. 
Lyene tuma inkombe zuwazuwa kuli Davidi kuti imunene iti, ‘Mutezya mulinde usiku api lambwa mu lwanga, lelo mulambe Yodani lilyo kwene pakuti wewe na antu yako yatamulema nu kumukoma.’ ”
Yonatani umwana wakwe Abyata na Aimaazi umwana wakwe Zadoki yalolelanga pa kafukoka kaku Eni Logeli, lwa kunzi ya musumba wa Yelusalemu, pamulandu wakuti yatalondanga ukuloleka ku antu lino yakwingila mu musumba. Umuomvi umwi umwanaci wayanga ku kuyanena ivyativicitika, nga nayo iyaya yanena umwene Davidi. 
Lelo uwanda umwi umulumendo ayalola, nga anena Abusalomu. Acino iyafuma kuku zuwazuwa nga iyaya ku kufisama ku ng'anda yakwe Baulimu. Wene wakweti icifula umu musolo wakwe, nga nayo amuno yingila. 
Umuci wakwe Baulimu atoola intupiko ya cifula nga asalanganya imbezu penepo pakuti kutaya umwi uwa kumanya cimwi pali cii.
Lelo lino aomvi yakwe Abusalomu yiiza ku ng'anda ilya, iyuzya umwanaci wilya yati, “Uzye Aimaazi na Yonatani yali kwi?”
Pacisila lino yapita, Aimaazi na Yonatani iyafuma umu cifula iyaya ku kumanyisya umwene Davidi. Iyamunena amapange aipe yano Aitofeli wamukwatile yati, “Si ule utenuke nga ulambe uluzi likwene.” 
Acino Davidi pamwi na antu yakwe iyatenuka nga iyalamba Luzi lwa Yodani lilyo kwene. Lyene lino caya pa macaca yonsi kwene ale yatiyalambila ku mbalama yuze.
Lino Aitofeli walola ukuti umpandamano wakwe utalondilwe, akwela pali punda wakwe nga aswilila ku musumba kumwao. Alino pacisila cakupeela amazwi ya utunguluzi ku ang'anda yakwe, Aitofeli aikulika. Acino afwa nga iyamuzika mwi lindi lya aluko lwakwe.
Lino Abusalomu pamwi na ina Izlaeli yalamvile Luzi lwa Yodani, walanga Davidi watafika mpiti ku Maanaimu. 
Abusalomu wasonsile Amasa kuti atoole cifulo cakwe Yoabu uwali musika mukulu uwa vita. Amasa wali umwana umonsi wakwe Yeteli umwina Isumeli. Na nyina wali a Abigelo, umwana umwanaci wakwe Naasyi uwali kaci muze wakwe Zeluya nyina wakwe Yoabu. 
Aina Izlaeli pamwi na Abusalomu iyaya yakuula insakwe mu mpanga ya Gileadi.
Lino Davidi wiza ku Maanaimu, iyakomenkana na Syobi umwana umonsi wakwe Naasyi uwafumile ku musumba wa Laba, umu mpanga ya ina Amoni, nga na Makili umwana umonsi wakwe Amiyeli, uwafumile ku Lodebali, nga na Balizilai umwina uwafumile ku Logelimu umu mpanga ya Gileadi. 
Iyaletela Davidi pamwi na antu yakwe ivyakuvimbala ni ngeso, ni nyungu. Yayaletile ni ngano kwene ni mbezu zyakwe baale, nu usu wa ngano, ni ngano izipuke, na cilemba, na mutumpe, 
nu uci ni ziya lisase, ni mfwele, nu lwambu lwi ziya nga avipeela kuli Davidi na antu yakwe kuti yalye. Yene yamanyile ukuti Davidi na antu yakwe yamauvwa inzala nu lusala, nga nu kutonta mu lwanga.
Umwene Davidi akonganika ivita vyakwe pamwi, nga ayapaatula mu mpuka, yamwi izimbi lyonga na yamwi umwanda onga, nga alasika yamusika akalamba ya vita akuyatungulula. 
Lyene Davidi atuma ivita mu maumba yatatu iyapita pamwi na Yoabu na Abisyai umwina wakwe Yoabu na Itai uwaku Gati, cila muntu atungulula iumba lyonga. Nga umwene anena antu yakwe ati, “Namapita namwe nene kwene nemwisikulu.”
Nayo iyamwasuka yati, “Utangapita naswe, awe. Anisi itu yalalola ukuti icili cimwi kwene ndi cakuti swe muno twasyala twapuka, nanti angala citika wakwe sweswe wakomwa. Lelo wemo ulingine swe antu amazimbi ikumi lyonga. Cingazipa ndu ngasyala mu musumba kwene uu ule ukututumila uwazwilizyo.”
Umwene nawe aasuka ati, “Namacita consi cino mwalola ukuti icingamuzipila ukuluta.” Alino umwene aimilila lwapa mpongolo lino antu yakwe yakufuma nu kupita mu mpuka, zimwi izimbi lyonga na zimwi umwanda onga. 
Umwene apeela ilamulo kuli Abisyai, na Yoabu, na Itai ati, “Pamulandu wane mutaezya ukucita cimwi iciipe ku mulumendo Abusalomu.” Nga ivita vyonsi ivyuvwa kuno Davidi akupeela ilamulo lii kuli yamusika akalamba ya vita vyakwe.
Ivita vyakwe Davidi ivifumila ukunzi ya musumba nga ivilwisya aina Izlaeli mu mutengo wakwe Efulemu. 
Kuku kwene aina Izlaeli iyayacimvya ku antu yakwe Davidi. Nupya kwali impendwa ikulu wakwe cimwi iya antu yano yakomile ukulingana na antu amazimbi amakumi yaili (20,000). 
Ulwi iulunduluka monsi kwene ukunzi ya musumba, nga antu aingi iyafwa mu mutengo ukuluta yano akomilwe mu ulwi.
Umu kupumikizya, Abusalomu akomenkanya antu yakwe Davidi yamwi. Wene wakwezile pa nyumbu, nga lino nyumbu ikupita umwisika ya misambo ya muti umuoko ukulu, umutwe wakwe Abusalomu iufyantama umu misambo ya muti ulya. Nyumbu itwalilila ukupita, lelo Abusalomu asyala akunyinyinda ku muti.
Lino umuntu wenga pali yaya walola cii, aya anena Yoabu ati, “Nalinalola Abusalomu watalemya ku muti akunyinyinda.”
Yoabu nawe anena umuntu wilya ati, “Ndi wali wamulola pacani cino utali wamukoma papo kwene? Nemwisikulu ngano nalinakupeela impiya ikumi zyakwe siluva nga nu musipi.”
Lelo umuntu wilya aasuka ati, “Nantiangala ungampeela impiya izimbi lyonga zyakwe siluva, ntange inkatusye ikasa lyane nu kuzanza umwana wa mwene. Swemo twayuvwilanga na makutwi itu ilamulo lino umwene wapeezile wewe na Abisyai na Itai, ati, ‘Pamulandu wane mutaezya ukucita cimwi iciipe ku mulumendo Abusalomu.’ 
Lelo iciya cakuti nakana ukuyela umwene nga nkome Abusalomu, umwene wange auvwe nu kumanya vyonsi pa cintu cii, nga wemo utange umpokololeko.”
Yoabu avwanga ati, “Ntakutala insumbe insita nayuze pamwi nawe.” Acino atoola amasumo yatatu nga aya atota yonsi mu cisao cakwe Abusalomu lino acili nu umi, akunyinyinda ku muti umu oki. 
Lyene ivita ikumi, yamusenda mpamba yakwe Yoabu yazinguluka Abusalomu, iyamutotola nu kumukoma.
Alino Yoabu apeela ilamulo kuti yalizye ipenga kuti yate ukulwa, nga ni vita vyakwe iviweluluka ku kuzinganya aina Izlaeli. 
Alino iyatoola icala cakwe Abusalomu iyacisumbila mu ciwina icikulu umu mutengo nga iyatulika umutumba ukulu uwa mawe penepo. Aina Izlaeli yala yatiyasimula kumwao.
Mu manda ya umi wakwe Abusalomu walanga waikuulila icipilala umu Cifoloma ca mwene, pamulandu wakuti atakweti umwana uwakuti aimike umupanda wakwe. Acino watemile icipilala cici izina lyakwe, nga ni lelo kwene cikaamwa ukuti Icipilala cakwe Abusalomu.
Lyene Aimaazi umwana wakwe Zadoki anena Yoabu ati, “Leka nsimule inje ku mwene nkamunene ilandwe lisuma ilyakuti Yawe watamutuula ku anisi yakwe.”
Yoabu nawe avwanga ati, “Awe, ilelo utakuya ku kunena umwene ilandwe lisuma. Ungacita cico pa wanda uze, lelo apilelo pene foo, pamulandu wakuti umwana wa mwene watafwa.”
Alino Yoabu anena umuzya wakwe umwina Kusyi ati, “Pita ukanene umwene ivintu vino watulola.” Umwina Kusyi wilya akontama pansi inkolelo yakwe Yoabu nga asimula apita.
Aimaazi umwana wakwe Zadoki nupya anena Yoabu ati, “Ntasakamile icinganzana. Napapata leka nani kwene nsimule icisila ca mwina Kusyi, nkanene umwene ilandwe.”
Aimaazi nupya aasuka ati, “Ntasakamile icinganzana. Leka sile mpite.”
Davidi ala atenzi pa ncende pakasi ka mpongolo iya mukasi ni ya kunzi. Lyene kalinda umwi aya apapela yi linga nga aimilila api paala lyapa wingililo. Alino aceleka, nga alola umonsi akusimula ala ali wenga. 
Alino alaizya ku mwene apisika nu kumunena. Umwene nawe amunena ati, “Ndi cakuti ali wenga, ale lyene asenzile ilandwe ilisuma. Alino umuntu wilya atwalilila kupalama pipi.”
Lyene kalinda wilya alola umuntu namuze akusimula nga apundilila kalinda wa mpongolo ati, “Lola, umuntu namuze awiya akusimula wenga!”
Kalinda wa mpongolo nawe avwanga ati, “Nkulola kwati uwankolelo akusimula wakwe Aimaazi umwana umonsi wakwe Zadoki.”
Lyene Aimaazi apunda ku mwene ati, “Vyonsi vili ningo!” Afukama inkolelo ya mwene nga avwanga ati, “Ululumbi luye kuli Yawe Leza wako! Wene watakupeela ucimvyo pa antu yano yakatukile umusambazi umwene wane!”
Alino umwene auzya ati, “Uzye umulumendo Abusalomu umucingililwe?”
Umwene amunena ati, “Imilila papa.” Alino nawe aya aimilila papa.
Lyene umuzya umwina Kusyi afika nga anena umwene ati, “Nkweti ilandwe ilisuma ilyakukunena we musambazi umwene wane! Ilelo Yawe watakupeela ucimvyo pali yonsi yano yakusangukile!”
Umwene nawe auzya umwina Kusyi wilya ati, “Uzye umulumendo Abusalomu umucingililwe?”
Umwene anyomelwa cuze na malanda. Alino aya ku muputule ukupuzya pa wingililo, nga alila. Lino akupita ale akupunda ati, “Iye umwana wane Abusalomu, umwana wane Abusalomu! Si cange cizipe nene imfwe ukuluta kuti wewe ufwe, we mwana wane Abusalomu, we mwana wane!”
Antu yamwi iyanena Yoabu yati, “Umwene Davidi akulosya Abusalomu.” 
Acino pa wanda ulya uluzango lwa ucimvyo ilwaluka iluya ulanda ku vita vyakwe Davidi vyonsi, pamulandu wakuti vyuvwile ukuti umwene akulosya umwana wakwe umonsi 
Alino iyaswilila cimyamya mu musumba kwati asilika ali ni nsonyi pamulandu wa kuutuka ulwi. 
Umwene avimba pa manso nga alila akuuta ati, “Owe, we mwanane! We mwanane Abusalomu! Abusalomu, we mwanane!”
Yoabu aya ku ng'anda kwa mwene nga amunena ati, “Ilelo watuzewanya antu yako yano yakutuuzile nu kutuula ana yako aonsi na anaci, nga na aci yako yauze. 
Wemo ukakanya yao akutemwa nupya ukawila ku lusansa lwakwe yao akupata! Walanga apaswe ukuti yamusika akalamba ya vita pali pamwi na antu yao yasi cimwi kunuli. Natindola ukuti wemo cingakuzanzya sana ndi cakuti Abusalomu wali umupuma nga lelo swensi ale twafwa. 
Acino lyene pitanga ukakomelezye antu yako. Nalapa umwi zina lyakwe Yawe ukuti ndutangacita cico, ale mutondo akatondo yonsi kwene yalakusoloka. Cii, ciliipisya kunuli ukuluta imipamba yonsi iyakucitikile mu manda ya umi wako yonsi.”
Lyene umwene akatuka, nga aya aikala umu pipi ni mpongolo ya musumba. Antu yakwe yuvwa ukuti wene ali papa, nga iyakongana yonsi pamwi, iyamulizizya.
Umu mpanga ilya yonsi antu iyatandika ukulemanila aisikulu. Yavwanga yati, “Umwene Davidi watutuuzile ku anisi itu. Wene watutuuzile ku ina Filisti, lelo ndakai watautuka Abusalomu nu kusya impanga ii. 
Sweswe twasolwile Abusalomu kuti aye umwene witu, lelo wene yamukoma umu ulwi. Acino fwandi pacani cino umwi atanga aezye kuwezya umwene Davidi?”
Ilyasi lino aina Izlaeli yalandanga ilisuka lyuvwika ku mwene Davidi. Acino wene atuma yasimapepo yaa, Zadoki na Abyata kuti yakuuzye intunguluzi zyamu Yuda yati, “Uzye pacani cino mwemo mutangaya ankolelo ukuwezya umwene ukwisano lyakwe? 
Mwemwe akazi kane, antu yane kololo. Uzye pacani cino mutangaya ankolelo ukumbwezya?” 
Davidi ayanena na mazwi kwene yaa kuti yanene Amasa yati, “Wewe wakazi kane. Ukutandika sile likwene, wemo nakulasika ukuya musika mukalamba uwa vita pa cifulo cakwe Yoabu. Si Leza andye, ndi cakuti ntacisile cii!” 
Amazwi yakwe Davidi iyalenga kuti aonsi yonsi amu Yuda yamuyele, nga nayo iyatuma akuyamunena kuti aweluluke na aomvi yakwe yonsi.
Umu nzila lino akuswilila, umwene akomenkanya aonsi amu Yuda pa Luzi lwa Yodani, yano yizile ku Giligali ku kumusukilila ukumulamvya uluzi. 
 Pa nsita kwene ilya Syimei uwamu mutundu wakwe Benjamini nupya umwana umonsi wakwe Gela uwaku Baulimu, acincila aya ku Yodani ku kukomenkanya umwene Davidi. 
Wene wali pamwi na onsi izimbi lyonga aina Benjamini. Na Ziba umuomvi wa aluko lwakwe Saulo, nawe kwene wizile pamwi na ana yakwe ikumi lyonga na yasano nga na aomvi yakwe amakumi yaili. Nga iyafika ku Yodani lino umwene atacili afike kweneko. 
Iyalamba uluzi kuti yasukilile umwene na antu yakwe ku mbalama yuze nga nu kucita consi cino umwene akasi.
nga amunena ati, “We mwene wakwisaci, napapata unjelele pa kwifya kuno nifizye pa wanda uno wafumile umu Yelusalemu. Utampeela umulandu nanti ukwika icintu cii umu mwenzo wako nupya. 
Musambazi imanyile ukuti nifya, nupya uli mulandu uno ilelo nene naya uwankolelo mu amu mutundu wakwe Yosefu ukwiza kunoli ku kukomenkanya, we mwene wakwisaci.”
Lyene Abisyai umwana wakwe Zeluya avwanga ati, “Syimei alinzile kukomwa pamulandu wakuti wene watipwizile wiyo wino Leza wasolola ukuya umwene.”
Lelo Davidi anena Abisyai na Yoabu umwina wakwe ati, “Uzye aweni uwatamuzya mumunene ilangulusi linu? Uzye mukasi ukundetela intazi? Ndakai nene indi mwene wa ina Izlaeli, nga kusi umwina Izlaeli amakomwa ilelo.” 
Acino umwene anena Syimei ati, “Untaile ukuti utakukomwa, awe.”
  Lyene Mefibosyeti, umwizikulu wakwe Saulo, atentemuka ku kwizakomenkanya umwene. Wene atafulile ku ngazo nanti ukupela ivilezu nanti ukufula ivyakuzwala vyakwe ukufuma sile lino umwene wafumile umu Yelusalemu mpaka ukufika lino wawelulwike nu ucimvyo. 
Lino Mefibosyeti wafisile ukufuma ku Yelusalemu ku kwizakomenkanya umwene, umwene wamunenyile ati, “We Mefibosyeti, uzye pacani cino utandondile?”
Nawe aasuka ati, “We musambazi umwene wane, umanyile ukuti nene cilema. Nanenyile umuomvi wane kuti anteyanyizizye punda nkwele nga mpite pamwi nawe mwene. Lelo wene ankanila. 
Wene wantumpwilile kunuli, we mwene wakwisaci, lelo wemo ukoline nu mungeli wakwe Leza. Acino cita consi icingakuzipila. 
Akazi kakwe tata cayalinga ukukomwa, lelo nemo wampiile insambu iya kulya api tebulo lyako. Nupya insi ni nsambu iya kukulenga kuti inje nu longo naluze ukufuma kunuli, we mwene wakwisaci.”
Umwene aasuka ati, “Vino walanda vyavula. Nemo natimpingula ukuti wewe na Ziba mulankana impanga yakwe Saulo.”
Mefibosyeti avwanga ati, “Leka Ziba aliwe atoole impanga iyo yonsi pyu. Nemo caticindingana ukulola ukuti we mwene wakwisaci wawela umutende ukwako.”
  Balizilai uwafumile ku Gileadi, nawe watentemwike ukufuma ku Logelimu, ku kwizasukilila umwene ukumulamvya Yodani. 
Balizilai wali umukombe, uwa myaka yakuvyalwa amakumi cinani. Wene wali umukama wakwe cimwi. Nupya watwalilanga umwene ivyakulya lino umwene acili akwikala ku Maanaimu. 
Umwene anena Balizilai ati, “Iza tupite swensi ku Yelusalemu, nga nani namakusunga.”
Lelo Balizilai aasuka ati, “Amanda ya umi wane anono sile, nga uzye pacani cino ningapita nawe ku Yelusalemu, we mwene wakwisaci? 
Indi ni myaka amakumi cinani iyakuvyalwa, nga kusi cimwi cino nkuzangilamo. Ntanguvwa umulyo muli consi cino nkulya nanti cino nkumwa. Nupya ntanguvwa amazwi yakwe yakiimba. Uzye lyene pacani cino ningakwanola sile we mwene wakwisaci? 
Nemo ntalingine ukupelwa icilambu icikulu wakwe cico. Acino namakusukilila sile panono inkulamvye Yodani. 
Lyene unte inswilile ukumwitu nkafwile apipi nu kwi lindi lya akwasi yane. Kimuamu, umwana wane umonsi aewi. Musende akaakutumikila, nupya umucitile icili consi icingakuzipila.”
Umwene nawe aasuka ati, “Kimuamu amalamba pamwi nani, nga nani namamucitila consi icingakuzipila.” 
Lyene Davidi na antu yakwe yonsi iyalamba Yodani. Alino atonsola Balizilai nu kumupolelela, nga Balizilai aswilila ukwakwe.
Lino umwene walamba ala aina Yuda yonsi pamwi na citika wa ina Izlaeli yatiyamusukilila, ali lino atwalilila nu ulendo aya ku Giligali. Na Kimuamu kwene wapisile nawe. 
Lyene aina Izlaeli yonsi iyaya ku mwene nga iyamunena yati, “Mwene wakwisaci, uzye pacani cino aina itu aonsi amu Yuda yelenginye ukuti yakweti insambu iya kukusenda nu kusukilila wewe, na aluko lwako, na antu yako, yamulamvye Yodani?”
Aonsi amu Yuda yaasuka yati, “Swemo twatitucita cico pamulandu wakuti umwene awenga uwa munotuli. Uzye lyene pacani cino icintu cii cingasosya mwemwe? Umwene atatukalile ivyakulya nanti ukutupeela icintu icili consi.”
Aina Izlaeli nayo yaasuka yati, “Swemo tukweti insambu amaila ikumi izyakwelenganya pa mwene ukuluta zino mukweti. Ukulunda pali cico swemo tulusile mwemwe. Uzye lyene pacani cino mwatusuula? Mutilila ukuti sweswe twali ankolelo ukwelenganya ivyakuwezya umwene!”
  Kwali kweneko kacita wa mpanzela wino yatemile izina iyati a Syeba, umwana wakwe Bikili, uwamu luko lwakwe Benjamini. Wene alizya intandala apunda ati, “Tusi ku lusansa lwakwe Davidi! Nupya tutakulondela umwana wakwe Yese! Mwe ina Izlaeli, si tuini tuswilile kumwitu!” 
Acino aina Izlaeli iyasoloka Davidi iyapita na Syeba umwana wakwe Bikili. Lelo antu yakwe Yuda yali ku lusansa lwakwe Davidi nga iyamulondela ukufuma ku Yodani mpaka nu ku Yelusalemu.
  Lino Davidi wafika ukwi sano lyakwe umu Yelusalemu, atoola aci yakwe yauze ikumi lyonga yano wasile ukwi sano kuti yalisunga, nga ayayalila mu muputule wa ng'anda, yala yakulindwa. Wene ayapeela vyonsi vino yalondanga, lelo atalambalile nu kumanyana nayo. Yene yayalilwe mumu kwene amanda ya umi wao yonsi, yala yakwikala wakwe yamukamfwilwa.
Lyene umwene anena Amasa ati, “Ngamile aonsi amu Yuda uyakonganike pali pamwi nga yace yize kunondi pa wanda ulalondelela mutondo. Nawe kwene uce wize.” 
Amasa aya ku kwama aonsi amu Yuda, lelo atawezile pa nsita ino umwene wamunenyile.
Acino Davidi anena Abisyai ati, “Syeba amatuletela intazi izingi ukuluta zino Abusalomu watuletile. Toola yakalinda yane akwi sano nga umulondelele pipi pipi pano limwi angaya akikale mu misumba iyakulililwa amalinga nga tumupanye.” 
Icaleka ivita vyakwe Yoabu pamwi na yakalinda yakwi sano aina Keleti na ina Peleti nga na asilika yauze asyala iyafuma umu Yelusalemu ala yakutungululwa na Abisyai, nga iyalondelelela Syeba, umwana umonsi wakwe Bikili.
Lino yafika pa ciliwe icikulu umu Gibyoni, Amasa ayakomenkanya. Yoabu ala watazwala ivyakuzwala vya nkondo, nu lupanga ala luli mu cituwo caluko icinyepelelwe ku musipi wakweco. Nga lino akuya pa nkolelo, ulupanga ilusomoka lupona.
Yoabu anena Amasa ati, “Mwinane, mupozile!” Alino Yoabu alema ivilezu vyakwe Amasa ukwi kasa lyakwe ilya kwilunji kuti amutonsole. 
Amasa ataiwasile ku lupanga luno Yoabu wakweti umu minwe, nga Yoabu amutota nalo umunda, nga na mala iyafumfumuka pansi. Amasa afwa papo kwene ukwaula kuti yamutote lili. Lyene Yoabu na Abisyai umwina wakwe iyacocovya Syeba umwana umonsi wakwe Bikili.
Wenga pa antu yakwe Yoabu aimilila pipi na Amasa nga avwanga ati, “Londelini Yoabu, mwensi mwemuno muli ku lusansa lwakwe Yoabu na Davidi!” 
Icala cakwe Amasa cila cilambalile umu wazi wakwe apakasi ka museo. Umuntu wakwe Yoabu alola ukuti ivita vyonsi vikwiza vikwimilila papa. Acino akwetela icala cici umu calo nga acivimba ni nsalu. 
Pacisila cakufumya icala cici umu museo, cila muntu alondela Yoabu ku kucocovya Syeba umwana umonsi wakwe Bikili.
Syeba apita umu mitundu yonsi iya ina Izlaeli mpaka afika ku Abeli Beti Maaka nga nu mpanga yonsi iya ina Beliti, yao akongine pamwi iyamulondela mu musumba. 
Ivita vyonsi ivyali pamwi na Yoabu ivyuvwa ukuti Syeba ali kweneko. Acino iviza vizinguluka umusumba wa Abeli Beti Maaka. Alino iyakuula iciimbili icifika papeela yi linga, nga iyatandika ukwimba umwisika yi linga kuti yaliponye pansi. 
Mu musumba ulya mwali umwanaci umwi uwamano. Wene apunda ala ali papela yi linga ati, “Uvwini kuno! Uvwini kuno! Nenini Yoabu aize kuno kuti imvwange nawe.” 
Alino Yoabu aya kweneko, nga nawe amuuzya ati, “Uzye wewe uli Yoabu?”
Nawe amunena ati, “Ku mpiti antu yalandanga yati, ‘Pitini mukaasukwe mu musumba wa Abeli. Na vivyo avili vino yacitanga.’ 
Umusumba witu ukulu, onga pa misumba ya ina Izlaeli umwaya umutende nu kuyela sana. Uzye pacani cino ukulonda uwonone? Uzye ukulonda ukonona icintu cakwe Yawe?”
Yoabu aasuka ati, “Cipelele ukutali! Nemo ntalatala nonone nanti ukuongolola umusumba winu! 
Lilyo lisi ipange litu, awe. Umonsi umwi wino yatemela izina yati a Syeba umwana wakwe Bikili, uwaku mpanga yakwe Efulemu, impanga ya myamba, uwatandike ukusangukila umwene Davidi. Tupelini umuntu wi wenga, nga naswe tumafuntuka ku musumba.”
Lyene umwanaci wilya aya ku antu yonsi amu musumba ulya nga ayanena umpandamano wakwe. Alino nayo iyaputula umutwe wakwe Syeba umwana wakwe Bikili nga iyausumbila apali Yoabu, ukucilusya ilinga. Alino Yoabu alizya intandala kuti ciye icimanyililo ku antu yakwe kuti yafuntuke ku musumba ulya, nga nayo iyaswilila kumwao. Yoabu nawe aswilila ku Yelusalemu ku mwene.
Yoabu wali akatungulula wa vita vya ina Izlaeli. Benaya umwana umonsi wakwe Yeoyada wali a kangalila wakwe yakalinda yakwe Davidi. 
Adolamu wali a kangalila wa milimo ya uzya. Yeosafati umwana umonsi wakwe Ailudi wali akangalila wa vyalembwa. 
Syeva wali a kalemba wamwi tengo. Zadoki na Abyata yali a yasimapepo. 
Na Ila kwene uwaku Yaili wali a wenga uwamuli yasimapepo yakwe Davidi.
Lino Davidi wateekanga, kwali icipowe icikulu icasenzile imyaka itatu iyalondekine. Acino Davidi auzya Yawe kuti amupanzye amano pali cii, nga nawe amwaasuka ati, “Saulo na aluko lwakwe yali nu mulandu wa utazi wa katwe. Wene wakoma aina Gibyoni.” 
 Aina Gibyoni yatali aina Izlaeli. Yene yali akaliumba akanono ka ina Amoli kano aina Izlaeli yalavile nu mulapo ukuti yamayacingililanga. Lelo Saulo alonda kuyakoma, pamulandu wa muzonda uno wakwatile aina Izlaeli na ina Yuda. 
Acino Davidi aama aina Gibyoni nga ayanena ati, “Uzye icani cino namamucitila? Nkasi kuti inzifye imilandu ino yacisilwe kunomuli, pakuti namwe mungapolelela antu yakwe Yawe.”
Aina Gibyoni yamwasuka yati, “Ukulemanila ukuli pakasi kitu na aluko lwakwe Saulo kutange kuputulwe na malipilo yakwe siluva nanti zaabu. Nanti uzye tukweti insambu ya kukoma umuntu ali wensi umu mpanga ya Izlaeli?”
Nayo yaasuka umwene yati, “Saulo walondanga ukutukoma ukwaula kusya umwi umupuma apali ponsi mu mpanga ya Izlaeli. 
Acino utupeele aonsi cinimbali amu mupanda wakwe, nga naswe tumayanyonga pa manso yakwe Yawe ku Gibeya, umusumba wakwe Saulo, umwene wino Yawe wasolwile.”
  Lelo pamulandu wa ulayo uno wene yalaine na Yonatani, pa manso yakwe Yawe, wene atakomile Mefibosyeti umwana wakwe Yonatani, nupya umwizikulu wakwe Saulo. 
 Lelo nanti cali vivyo umwene atoola Alimoni na Mefibosyeti, ana yaili aonsi yano Lizipa umwana umwanaci wakwe Aiya wavyalile Saulo. Alino atoola na ana aonsi yasano yano Melabi umwana umwanaci wakwe Saulo waviile. Isi wao wali a Adilyeli umwana umonsi wakwe Balizilai uwaku Meolaa. 
Lyene ayapeela ku ina Gibyoni, nga nayo yayanyonga pa mwamba ulya pa manso yakwe Yawe. Nga yonsi kwene cinimbali yafwa pali pamwi. Yonsi kwene yakomilwe pa mwela mu manda yakutandika ukuzombola imbezu zyakwe baale.
Lyene Lizipa umuci namuze wakwe Saulo, nupya umwana umwanaci wakwe Aiya, aomvya amasaka pakuipangila umwakuuwa pa mawe apali ivyala vivya, nga aikala kweneko ukufuma sile pakutandika kwa uzombozi mpaka na lino icisiku catandika. Umu nsita zya musanya ala akuzila ivyunyi pa vyala vivi, nga usiku nalyo avicingilila ku nyama zya mpanga.
Lino Davidi uvwa ivyativicita Lizipa umwana wakwe Aiya, nupya umuci namuze wakwe Saulo, 
 aya atoola amafupa yakwe Saulo na yakwe Yonatani umwana wakwe umonsi ukufuma ku ina Yabesyi umu mpanga ya Gileadi. Antu yaya walanga yiya ivyala pa ncende yakukonganilapo mu musumba wa Beti Syani, kuko kuno aina Filisti yanyinyinzye ivyala pa wanda uno yakomile Saulo pa Mwamba wa Giliboa. 
Davidi pali pakutoola amafupa yakwe Saulo na Yonatani nga na mafupa ya antu yaya aonsi cinimbali yano yanyonzilwe.
Alino iyaya yazika amafupa yakwe Saulo na yakwe Yonatani umwi lindi lyakwe isi wakwe Kisyi uwali isi wakwe Saulo, mu musumba wa Zela umu mpanga yakwe Benjamini, iyacita vyonsi ukulingana ni lamulo lya mwene. Nga pacisila cakwe cico, Leza aasuka amapepo yao yano yapepelile impanga.
Lyene kwakatwike inkondo nayuze pakasi ka ina Izlaeli na ina Filisti. Nga umu ulwi umwi Davidi asuka atonta. 
Nga cililumba cimwi cino yamanga yati Isyibibonebu, wenga uwamu mupanda wakwe Lafa, icasenzile isumo ilyakweti icilimi ca mukuwa icanyomile ukulingana na makilogalamu yatatu na citika nupya icanyinyinyinzye ulupanga ulupya mu musana wakweco, icelenganya ukuti cingakoma Davidi. 
 Lelo Abisyai umwana wakwe Zeluya aiza atuula Davidi. Azanza umwina Filisti wilya nu kumukoma. Lyene antu yakwe Davidi aonsi iyaleka kuti Davidi alaye nu mulapo ukuti atalatala aye nayo nupya ku ulwi. Yavwanga yati, “Wewe uli upaalilo wa ina Izlaeli, nupya tutakasi ku kuponzya.”
Pacisila ca nsita imwi, kwakatwike ulwi nauze uwakulwisyanya na ina Filisti, ku Gobi. Pa nsita ilya Sibekai uwafumile ku Husya akoma ipaka lino yatemile izina yati a Safu, wenga uwamu mupanda wakwe Lafa.
Kwakatwike ulwi na uze uwakulwisyanya na ina Filisti ku Gobi, nga Elianani umwana umonsi wakwe Yaale Olegimu uwaku Betelemu akoma Golyati umwina Giti, wino wakweti isumo ilyakweti umusako utimbe wa mulongoti wakwe kapikula.
Lyene umu ulwi uze uwacitike ku Gati, kwali ipaka ilyatemilwe ukulwa. Lyali ni minwe mutanda ukwi kasa lilunji na mutanda ukwi kasa limani. Vivyo kwene lyali ni vikando mutanda ku lwazo lwakwe ndilo nu lwimani kwene. Nawe kwene wali uwamu mupanda wakwe Lafa. 
Ipaka lii ilisausya aina Izlaeli, nga Yonatani umwana umonsi wakwe Syimea, umwina wakwe Davidi, alikoma.
Amapaka yaa yani yali amu mupanda wakwe Lafa uwaku Gati, nga uwayakomile a Davidi na antu yakwe.
Lino Yawe watuula Davidi kuli Saulo na anisi yakwe yauze, Davidi aimbila Yawe ulwimbo luu:
Yawe awino akancingilila,
Leza wane ali ucingililo wane,
Nkapepa kuli Yawe,
Imfwa yanzingulwike konsi wa maimbi,
Imfwa yanunsile panondi,
Umu ntazi zyane napefile kuli Yawe.
Lyene insi izakaza nu kusunkana.
Icunsi icifutumuka ukufuma mu mpuno zyakwe,
Wene alepula iyulu pakasi nga aika pansi,
Wene akwela pali yakelubi
Umwisikulu aivimba ni mfinzi,
Amakala yatiyaloka iyatumuka
Lyene Yawe avwanga wa kupangalansya ukufuma umwiyulu,
Wene afiika imivwi yakwe mpaka asalanganya anisi yakwe,
Apansi pali yemba ipaloleka,
Ukufuma apapela Yawe atambalika ikasa lyakwe
Antuula ku anisi yane,
Lino nali umu ntazi, yene yanzanzile,
Wene wangazwilizye amfuntusya ku uzanzo.
Yawe akandambula pano nkacita ivisuma.
Nkayela isunde lyakwe Yawe.
Nkawaka amasunde yakwe yonsi.
Wene amanyile ukuti nsi nu mulandu,
Acino wene akandambula
We Yawe wewe wacumi kuli yao acumi kunuli,
Wewe wamuzilo ku aziliziwe,
Wemo ukatuula yao afuke,
We Yawe wewe luswepo lwane.
Ukampeela amaka akuzanza anisi yane,
Si lolini vino ivicitwa vyakwe Leza wii vyafumaluka,
Yawe wenga sile ali Leza.
Leza wi cili cakuzinamo icane icamaka.
  Wene akampa ulwilo wakwe mpombo.
Wene akansambilizya ukulwa ulwi
We Yawe ukancingilila nu kuntuula.
Wemo wansunga kuti yatandema,
Nkacocovya anisi yane nu kuyacimvya.
Nkayasyunola, nga yatangakatuka nupya.
Wemo ukampeela amaka akulwa ulwi,
Wemo ukalenga kuti anisi yane yangutuke.
Yene yakalonda ukwazwiliziwa,
Nemo nkayavungola,
Wemo wantuuzile ku antu yacisanguka
Ainamasi yakamfukamila.
Yene yakatovoka.
Yawe uwaumi! Lumbanyini wiyo akampokolola!
Wene akampeela ucimvyo pa anisi yane
nu kuntuula ku anisi yane.
  Icaleka nkakulumbanya umu antu amu nko.
Leza akapeela ukucimvya ukukulu ku mwene wino wasonta.
Yaa ali mazwi akusyalikizya yakwe Davidi:
Umupasi wakwe Yawe wavwangila munondi,
Leza wa ina Izlaeli avwanga,
wene akoline wa micalalazi yi lanzi akatondo
Avino Leza wane alapolelela amu
Lelo antu asyacindika Leza yakoline ni myunga ino
Wino wensi akwipula imyunga alinzile ukuomvya
Yaa ali mazina yakwe yacuza yakwe Davidi aonsi ya maka. Uwankolelo a Yosyebu Basyebeti, umwina Takemoni, uwali ali mukulu wakwe yotatu. Wene waomvizye isumo lyakwe apakulwisya antu imyanda cinani, yano wakomile yonsi pyu umu ulwi onga
Wakwe ciili uwa maka a Eleaza umwana umonsi wakwe Dodo, uwamu luko lwakwe Aoi. Uwanda umwi wene pamwi na Davidi iyaama aina Filisti ku ulwi, yao akongine ku Pasi Damimu. 
Lelo wene azyansya nga alwisya aina Filisti mpaka ikasa lyakwe ilitonta nga ilikoma ilifumbatisya ulupanga cakuti lutangapona. Uwanda uwa Yawe acimvya apakalamba. Ivita pali pakuswilila ukwali Eleaza, lelo ku kutoola ivyanzo vyonsi pyu ku afwe.
Wakwe citatu uwa maka a Syama umwana wakwe Agee, uwaku Halali. Aina Filisti iyakongana ku Leyi, ukwali icalo cakwe mutumpe. Ivita vya ina Izlaeli ivyutuka aina Filisti, 
lelo Syama azyansya umu calo cici, acicingilila, nga akoma aina Filisti. Uwanda ulya Yawe acimvya apakalamba.
Mu manda ya uzombozi, antu asololwe amakumi yatatu iyatentemukila ukwali Davidi ukwi cele lwaku Adulamu, lino impuka ya ina Filisti yacisile insakwe umu Cifoloma ca Lefaimu. 
Pa nsita ilya Davidi wali mu musumba wi linga, nga na kamba ka ina Filisti kali ku Betelemu. 
Davidi auvwa ulusala lwa manzi nga avwanga ati, “Iye, si cange cizipe umwi andetele amanzi akumwa ukufuma mu cifula icaya lwapa mpongolo ya musumba wa Betelemu!” 
Acino antu yalya yatatu amaka iyafuma mu milongo ya ina Filisti, iyaya iyasemba amanzi umu cifula cici icaya lwapa mpongolo ya musumba wa Betelemu nga iyatwalila Davidi. Lelo wene akana ukumwa. Apongolwela amanzi yaya inkolelo yakwe Yawe. 
Avwanga ati, “Cipelele ukutali na kunondi, we Yawe, kuti nemo ncite icintu icamusango uu! Uzye citakoline nu kumwa uwazi wa antu yano iyapusuka kwempe lino yali yaya ku kusemba amanzi kwene yaa?” Acino Davidi atamwile amanzi yaya.
Abisyai umwina wakwe Yoabu, umwana umonsi wakwe Zeluya wali umukalamba wa vita makumi yatatu. Wene wakomile antu imyanda itatu ukwi sumo lyakwe pa ulwi onga. Lyene alumbuka wa antu yalya yatatu. 
Wene walumbwike wakwe cimwi pakasi ka antu yalya makumi yatatu. Wizile aya musika wao mukalamba uwa vita, nga atapendilwe ukuyana na yaya yatatu.
Benaya umwana umonsi wakwe Yeoyada wali icita iciposye, nupya wafumile ku Kabizeele. Wene wacisile ivintu vya maka. Wakomile antu yaili, inkonkotela zya vita vyaku Moabu. Na pa wanda umwi lino kwatonyanga ivintu vimwi ivitiswe wa mula, wene waile aingila umu ciwina cali pipi ni cifula ca manzi, akoma cisama. 
Wakomile nu mwina Eguputo, uwali ilamba ilyali ni sumo mu minwe. Lelo wene ala ali sile ni ntuwa mu minwe. Benaya aya amulwisya amupokolola ni sumo, alino amukomela kweneko. 
Vii ivili vintu vyamaka vino Benaya umwana umonsi wakwe Yeoyada wacisile, alumbuka pa antu amakumi yatatu yalya amaka. 
Wene alumbuka sana pa vita vivi amakumi yatatu vyamaka. Lelo atayine na yalya yatatu. Davidi amulasika uwangalizi pali yakalinda yakwe. 
Asaeli umwina wakwe Yoabu wali awenga uwamu vita vivi amakumi yatatu: Elianani umwana umonsi wakwe Dodo, uwaku Betelemu. 
Na Syama umwina Halodi, na Elika umwina Halodi. 
Na Helezi umwina Paliti, na Ila umwana umonsi wakwe Ikesyi, waku Tekoa. 
Na Abiezeli uwaku Anatoti, na Mebunai uwaku Husya. 
Na Zalimoni umwina Aoi, na Maalai umwina Netofa. 
Na Heledi umwana umonsi wakwe Baana uwaku Netofa, na Itai umwana umonsi wakwe Libai uwaku Gibeya umu mpanga yakwe Benjamini. 
Na Benaya umwina Pilatoni, na Hidai uwaku Cifoloma caku Gaasyi. 
Na Abi Aliboni umwina Alibati, na Azimaveti umwina Baliumi. 
Na Elyaba umwina Syaaliboni, na ana aonsi yakwe Yasyeni, na Yonatani 
umwana umonsi wakwe Syama umwina Halali, na Aiyamu umwana umonsi wakwe Syalali umwina Halali. 
Na Elifeleti umwana umonsi wakwe Aasibai umwina Maaka, na Elyamu umwana umonsi wakwe Aitofeli umwina Gilo. 
Na Hezilo umwina Kalimeli, na Paalai umwina Alibi. 
Na Igali umwana umonsi wakwe Natani uwaku Zoba, Bani umwina Gadi. 
Na Zeleki umwina Amoni, na Naalai umwina Beeloti, umusenda mpamba wakwe Yoabu umwana wakwe Zeluya. 
Na Ila uwaku Itili, na Galebu uwaku Itili. 
Na Uliya umwina Hiti. Yonsi pamwi yali amakumi yatatu na cinimbali.
Yawe asokela aina Izlaeli nupya kwene, nga alenga kuti Davidi alete intazi panoyali. Yawe amunena ati, “Pitanga ukapende aina Izlaeli na ina Yuda.” 
Acino Davidi apeela ilamulo kuli Yoabu, musika mukalamba uwa vita vyakwe ati, “Pita na aomvi yako ku mitundu yonsi ya ina Izlaeli ukufuma ku mpanga yakwe Dani ukufika nu ku Belisyeba kwene, nga upende antu. Nkasi ukumanya impendwa ya antu ali mwenemo.”
Lelo Yoabu aasuka umwene ati, “We mwene wakwisaci, si Yawe asandulule antu aina Izlaeli amaila umwanda ukuluta vino yaya. Nawe uye nu umi usuke ukailolele vino cili. Lelo pacani cino we mwene wakwisaci ukasi ukucita icintu cii?” 
Lelo umwene aleka Yoabu na yamusika akalamba ya vita kuti yayele ilamulo lyakwe. Lyene Yoabu na yamusika yaya iyafuma pano wali iyaya ku kupenda aina Izlaeli. 
Iyalamba Yodani nu kukuula insakwe ku kaeya ka Aloeli, umusumba uwaya pakasi ka cifoloma, umu mpanga yakwe Gadi. Lino yafuma kuku iyaya lwaku katutu ku Yazeli, 
nga iyatwalilila ulendo wao iyaya ku Gileadi nu ku Kadesyi, umu mpanga ya ina Hiti. Lyene iyaya ku Dani, nga lino yafuma ku Dani iyaya lwaku uwondaka ku Sidoni. 
Lyene iyaya lwaku kaeya ku Tuli, umusumba wi linga, nga nu ku misumba yonsi iya ina Hivi na ina Kenani, nga nu mukusyalikizya iyaya ku Belisyeba, lwaku kaeya ka mpanga yakwe Yuda.
Acino pacisila ca myezi fundimbali na manda amakumi yaili iyaswilila ku Yelusalemu, pacisila ca lwendo lwao mu mpanga ilya yonsi.
Iyanena umwene impendwa yonsi iya onsi alingine ukulwa inkondo. Apenzilwe umu mpanga ya Izlaeli yali 800,000 nga amu mpanga ya Yuda yali 500,000.
Lelo pacisila lino Davidi wamala ukupenda antu, kampingu wakwe atandika ukucululuka, nga anena Yawe ati, “Natincita iifyo ilipisye apakucita icintu cii! Napapata unjelele. Nemo natincita icauwelewele.”
Yawe pali pakunena Gadi, kasema wakwe Davidi, ati, 
“Pita kanene Davidi uti, ‘Yawe wavwanga wati, Nakupeela ivintu vitatu kuti usolole penepo conga. Nani indacita cico cino wemo umasolola.’ ” Uwanda uwalondelela, pacisila lino Davidi wazyuka,
Gadi aya kuli Davidi, amunena amazwi yakwe Yawe, nga amuuzya ati, “Uzye icili kwi cino watusolola, pa vintu vitatu? Umu mpanga yako muye icipowe pa myaka itatu, nanti mwautuka anisi inu pa myezi itatu, nanti umu mpanga yako mupone impungo pa manda yatatu? Lyene elenganya ningo we mwene kuti ungasuke ivyakuyanena Yawe.”
Davidi nawe aasuka Gadi ati, “Ntamanyile ivyakucita! Lelo ntakasi ukuvunukwa na antu. Si Yawe umwisikulu ale atuvunuke, pano wene uwa mizu.”
Acino Yawe atuma impungo pa mpanga ya Izlaeli ukutandika sile umu katondo kaka ukufika na pampela ya nsita iyasonsilwe. Ukutandikila sile ku Dani ukufika nu ku Belisyeba antu afwile yali amazimbi amakumi cinimbali. 
Lino umungeli wakwe Yawe wali pipi nu konona Yelusalemu, Yawe awezya umwenzo kuti atavunuka antu nga anena umungeli uwayakomanga ati, “Ta, caticilingana!” Umungeli wi waimi apipi na pa lwano lwa kupuulila lwakwe Alauna, umwina Yebusi.
Lino Davidi walola umungeli uwakomanga antu, anena Yawe ati, “Nene ndi nu mulandu, nupya nene natinifya. Uzye antu yaa apelelwe yacita cani? Ulinzile ukuvunuka nene sile pamwi na aluko lwane.”
Pa wanda ulya Gadi aya kuli Davidi nga amunena ati, “Tumbela uye ku lwano lwa kupuulila lwakwe Alauna umwina Yebusi ukakuulile Yawe kavuwa.” 
Acino Davidi ayela ilamulo lyakwe Yawe, nga atumbela ndi muno Gadi wamunenyile. 
Lino Alauna walolekesya ukwisika, alola umwene na aomvi yakwe yakutumbela kunoli. Alino Alauna apona pansi afupime inkolelo yakwe Davidi.
Nga amuuzya ati, “Mwene wakwisaci, uzye pacani cino wizila kuno?”
Alauna anena Davidi ati, “Mwene wakwisaci, si ule utoole sile, nga upeele kuli Yawe consi icingakuzipila. Yamasaye akupeela uwila wakoca pa kavuwa aeya pano. Ivyakupuulila na mayoko akuomvya wa nkwi aevi.” 
Alauna apeela consi ku mwene nga ati, “Si Yawe Leza wako ale akuzumile.”
Lelo umwene aasuka Alauna ati, “Awe, nemo namakala kunuli. Nemo ntalapeela kuli Yawe Leza wane amawila yakoca yonsi yano ntaculila.”
Davidi akuulila Yawe kavuwa kuku nga apeela amawila yakoca na mawila ya utandano. Alino Yawe aasuka ipepo lyakwe lino wapepelile impanga, nga ni mpungo iyaponile impanga ya Izlaeli ita.
