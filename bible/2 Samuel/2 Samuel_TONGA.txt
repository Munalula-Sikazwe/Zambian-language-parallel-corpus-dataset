Lino mwami Saulu naakafwa, Devedi wakapiluka kukuzunda Baameleki, eelyo wakakkala mumunzi wa Zikilagi kwamazuba obilo. 
Nkabela mubuzuba bwatatu kwakasika mwaalumi kuzwa kucivuka cakali ca Saulu, azisani zidelaukide alimwi kalizilide mulambo kumutwe. Naakasika kuli Devedi, wakaliwaala ansi akumulemeka, 
mpawo Devedi wakati kulinguwe, “Ino wazwida kuli?”
Mpoonya Devedi wakamubuzya kuti, “Kondaambila ncinzi cacitika?” Walo wakati, “Bantu Baisilayeli batija kuzwa kunkondo, alimwi bunji bwabo bajaigwa, awalo mwami Saulu a Jonatani mwanaakwe bafwa.”
Mpoonya Devedi wakati kumwaalumi ooyo, “Uzi buti kuti Saulu a Jonatani bafwa?”
Mwaalumi ooyo wakati, “Mebo ndali acilundu ca Gilibowa, ooko ndabona Saulu kayaamine sumo lyakwe, eelyo basinkalaki abasimabbiza ba Bafilisiti bakalimuccilide. 
Naakacebauka, akubona ndime wakandiita. Mpawo ndakaingula kuti, ‘Mwami.’ 
Eelyo wakati, ‘Nduweni?’ Lino ndakamwiingula kuti, ‘Ndili mu Ameleki.’ 
Mpawo wakati kulindime, ‘Swena afwiifwi undijaye ndalicisa kapati, nikuba boobo ndicili muumi.’ 
Aboobo ndakaswena kumbali aanguwe ndamujaya. Nkaambo ndakaziba ncobeni kuti mbwatiwide takoobuka, mane ndakabweza musini wakali amutwe wakwe ankaya yakali kukuboko kwakwe, lino ndazileta kuno kulinduwe, O mwami wangu.”
Mpoonya Devedi wakadelaula zisani zyakwe, abalo mbaakali aabo bakacita mbubonya. 
Bamane bakalila akuliimya kulya mane do nikwakaba kumangolezya, nkaambo ka Saulu a Jonatani mwanaakwe antoomwe a Baisilayeli bantu ba Leza mukuti bunji bwabo bakajaigwa munkondo.
Lino Devedi wakabuzya mwaalumi ooyo wakamwaambila makani kuti, “Ino uzwa kuli?”
Kumane Devedi wakamubuzya alimwi kuti, “Ino mbuti mbootakayoowa kujaya munanike wa Mwami Leza?” 
Aawo Devedi wakaita umwi wabaalumi akumwaambila kuti, “Mujaye.” Mpoonya wakamuuma amutwe wafwa. 
Nkabela Devedi wakamwaambilide kuti, “Bulowa bwako bube amutwe wako, walijazya omwini kayi mulomo wako nguwakupezya mulandu, nooti, ‘Ndajaya munanike wa Mwami Leza.’”
Mboobu Devedi mbwaakalila Saulu a Jonatani mwanaa Saulu. 
Wakati oolu lwiimbo lwabuumba luleelede kuiigwa abantu ba Juda. Ndoolu mbuli mbolulembedwe mubbuku lya Jasya. Wakati,
“Bulemu bwako, Isilayeli, bwazimaana muzilundu.
Mutacaambi mu Gati,
“Nywebo nozilundu zya Gilibowa,
Jonatani wakali kujaya basinkondonyina
“Saulu a Jonatani mbayandwi babotu!
“Nywebo nobakaintu bamu Isilayeli, amumulile Saulu,
“Ma! Basinguzu bafwa buti munkondo!
Moyo wangu waatikila akaambo kamukwesu Jonatani,
“Ma! Basinguzu bafwa buti,
Lino makani aaya naakamana, Devedi wakabuzya Mwami Leza kuti, “Sena ndipiluke akuyooendelezya munzi umwi wa Juda?” Mwami Leza wakati, “Iiyi koya.” Aawo Devedi wakabuzya kuti, “Ino ndiye kuli?”
Aboobo Devedi wakainka nkuko antoomwe abakaintu bakwe bobilo, Ahinowamu waku Jezuliili a Abigelo mukamufu Nabali waku Kaameli. 
Devedi wakaletelezya boonse mbaakali aabo, umwi aumwi amukwasyi wakwe, baakukkala kuminzi ya Hebuloni. 
Aawo bantu baku Juda bakasika, bananika Devedi ooko kuti abe mwami wabo.
Wakatuma mulomo kubantu baku Jabesyi Giliyadi wakuti, “Mwami Leza amuleleke, nkaambo mwakasyomeka nimwakazikka mwami wanu Saulu. 
Lino Mwami Leza amutondezye luyando lwakwe lutamani. Mebo njoomucitila bubotu nkaambo kaceeci. 
Nkaako amube basicamba, mube basinguzu, Saulu mwami wanu wakafwa, nkaako ba Juda bakandinanika kuti ndibe mwami wabo.”
Lino Abina mwanaa Nee, silutwe wabasilumamba ba Saulu, wakanjizya Isyibosyeti mwanaa Saulu, wamuleta mutalaa Jolodani ku Mahanaimu. 
Wakamubikka kuti abe mwami waku Giliyadi, Asyu, Jezuliili, Efulemu, Benjamini a Isilayeli yoonse. 
Isyibosyeti wakalijisi myaka iili makumi one ciindi naakatalika kulela mu Isilayeli, nkabela wakalela kwamyaka yobilo. Pele Bajuda bakatobela Devedi. 
Devedi wakali mwami wa Juda kwamyaka iili ciloba acisela.
Lino Abina abasinkondo ba Isyibosyeti bakazwa ku Mahanaimu baya ku Gibiyoni. 
Jowabu mwanaa Zeluiya abasinkondo ba Devedi bakainka kuyooswaangana ambabo kuziba lya Gibiyoni, bakakkala ansi, bamwi kubbazu limwi lyaziba abamwi kubbazu limwi. 
Mpoonya Abina wakati kuli Jowabu, “Bakubusi banu abanyamuke balwane tweebele.”
Mpoonya bakanyamuka, nkabela kwakasalwa akati kabamusyobo wa Benjamini bali kkumi ababili kuti babe ba Isyibosyeti mwanaa Saulu, akwalo kubbazu lya Devedi kwakasalwa bali kkumi ababili. 
Bakubusi aaba bakajata kumitwe umwi aumwi bayasana mapanga mumbazu bawa bbu bafwa! Ncenciceeci busena oobo ncobwiitwa kuti Muunda wamapanga.
Mubuzuba oobo nkondo yakabbebba, Abina abantu ba Isilayeli bakazundwa abasilumamba ba Devedi. 
Bana ba Zeluiya botatwe bakali kooko mbaa: Jowabu, Abisyayi, a Asaheli. Asaheli wakali aluno mbuli lubondwe. 
Nkabela wakatandaanya Abina, katalangi lubazu lumwi ugeme buyo Abina. 
Abina wakacebuka musule akuti, “Sena nduwe Asaheli?”
Abina wakati kulinguwe, “Leela kumwi ukajate umwi wabalombe, ukatole zilwanyo zyakwe.” Pele Asaheli taakwe naakaleya pe. 
Alimwi Abina wakati kuli Asaheli, “Leka kunditanda. Sena ncibotu kuti nkuumine ansi? Ino tukalangane buti amupati wako Jowabu?” 
Nikubaboobo Asaheli wakakaka kwiinda kumbali, nkaako Abina katija wakayasa Asaheli sumo mubula mane lyakapolela anze kumusana. Asaheli wakawa mpoonya aawo akufwa. Boonse bakasika abusena akafwida Asaheli, bakaima.
Jowabu a Abisyayi bakamutobela Abina, lino zuba kaliya kumabbililo bakaakusika kucilundu ca Ama cili kumbele lya Giya munzila iiya kunkanda ya Gibiyoni. 
Ooko Babenjamini bakabungana kuti bagwasye Abina akuba mpi yomwe, kabali acilundu. 
Mpoonya Abina wakoongolweda Jowabu wati, “Sena katunoojayana lyoonse? Sena tozi kuti mamanino ayoolula? Ino ulabalesya lili kutandaanya banabokwabo?”
Mpawo Jowabu wakati, “Mbubonya mbuli Mwami Leza mbwali muumi, kuti nootaamba bantu bangu nibataleka kutanda banabokwabo kusikila cifumo-fumo. 
Mpoonya Jowabu wakasiba mweembo, eelyo bantu bakwe bakaima baleka kutanda Baisilayeli, nkondo yakamana.”
Abina abantu bakwe bakeenda masiku oonse mane bakainda mukkuti lya Jolodani, bakazubuka mulonga wa Jolodani, bainda moonse mu Bitiloni mane baakusika ku Mahanaimu. 
Jowabu wakapiluka kuzwa kukutandaanya Abina, lino ciindi naakabunganya bantu antoomwe kwakajanika kuti takuwo basilumamba ba Devedi bali kkumi afuka, kubalilizya a Asaheli. 
Bantu ba Devedi bakajaide basilumamba ba Abina bali myaanda yotatwe amakumi aali cisambomwe bamusyobo wa Benjamini. 
Aawo bakabweza Asaheli akuyoomuzikka mucuumbwe cawisi cakali ku Betelehemu. Jowabu abantu bakwe bakeenda masiku oonse, nibwakaca cifumo-fumo bakasika ku Hebuloni.
Lino kwakali nkondo kwaciindi cilamfu akati kabasilumamba ba Saulu aba Devedi, ba Devedi bakali kuyabuyuma-yuma, kakuli ba Saulu bakali kuyabuteta-teta.
Devedi wakazyala bana balombe ku Hebuloni. Mwanaakwe mutaanzi wakali Aminoni ngwaakamuzyalila Ahinowamu waku Jezuliili, 
wabili wali Kileyabu, ngwaakamuzyalila Abigelo mukamufu Nabali waku Kaameli, watatu wakali Abisalomu, mwana mulombe wa Maaka, mwanaa Talimayi mwami waku Gesyu, 
wane wakali Adonija, mwana ngwaakamuzyalila Hagiti, wasanu wakali Syefatiya, ngwaakamuzyalila Abitali, 
wacisambomwe wakali Itileyamu, ngwaakamuzyalila Egila. Aaba mbabana mbaakazyalila ku Hebuloni.
Lino nikwakacili nkondo akati kabasilumamba ba Saulu aba Devedi, Abina wakalikomezya kuli basilumamba ba Saulu.
Saulu wakalijisi mwanakasuwa wakwe zina wakali Lizipa, mwana wa Aya. Isyibosyeti wakati kuli Abina, “Nkaambo nzi ncoolalika mwanakasuwa wataata?” 
Mpawo Abina wakanyema nkaambo kamajwi aakaamba Isyibosyeti. Walo wakati, “Sena uyeeya kuti ndimubwa ku Bajuda basinkondoma? Kuzwida kumatalikilo ndali kusyomeka kuli Saulu uso, akubanabokwabo abeenzinyina alimwi nsiindakwaaba kuli Devedi, wamana yebo uti ndalalika. 
Aboobo Mwami Leza andisubule akwiindilila kuti naa intacitili Devedi eeco Mwami Leza ncaakamukonkezya. 
Ncobeni ndagwisya bulelo kumukwasyi wa Saulu akubupa Devedi, kuti alele Baisilayeli a Bajuda, kuzwida ku Dani kusikila ku Biiyasyeba.” 
Aawo Isyibosyeti taakaingula niliba jwi lyomwe, nkaambo wakali kumuyoowa.
Abina wakatumya mulomo kuli Devedi ku Hebuloni wakati, “Ino eeyi nyika njiyani? Atupangane cizuminano, kutegwa mebo nkakugwasye kuleta Isilayeli yoonse kulindinywe.”
Mpawo Devedi wakati, “Mbubo. Ndiyoopangana cizuminano anduwe. Pele kuli cintu comwe nceyanda kulinduwe, tokooyoobona busyu bwangu pe, ccita usaangune kundeetela Mikalo, mwanaa Saulu ciindi ncozoondiswaya.” 
Nkabela Devedi wakatumya mulomo kuli Isyibosyeti, mwanaa Saulu wakati, “Kondipa mukaintu wangu Mikalo ngwindakakwata andomo zili mwaanda zya Bafilisiti.”
Aawo Isyibosyeti wakatuma bantu kuti bakamugwisye kumulumaakwe Palitiyeli, mwanaa Laisyi.
Pele mulumaakwe wakatobela, kuyabulila nzila yoonse mane kuyoosika ku Bahulimu. Mpoonya Abina wakati kulinguwe, “Koya, piluka.” Eelyo wakapiluka.
Lino Abina wakaambaula abapati ba Baisilayeli kuti, “Ciindi cakamana mwakali kuyandaula Devedi kuti abe mwami wanu. 
Lino kamucita oobo mbubonya nkaambo Mwami Leza wakasyomezya Devedi kale wakati, ‘Ndiyoonununa bantu bangu Baisilayeli ku Bafilisiti, abasinkondonyina boonse kwiindila mulinduwe Devedi omubelesi wangu.’” 
Alimwi Abina wakakanana amukowa wa Benjamini, azwe waawo wakainka kuyooambila Devedi ku Hebuloni zyoonse eezyo Baisilayeli a Babenjamini nzyibakayeeya kucita.
Ciindi Abina naakasika abaalumi bali makumi obilo kuli Devedi ku Hebuloni, Devedi wakacitila Abina pobwe abaabo bakali aanguwe. 
Abina wakati kuli Devedi, “Ndilanyamuka, ngunke ndikasungilizye Baisilayeli boonse kutobela nduwe omwami wangu. Bazoopange cizuminano anduwe cakuti uzoobalele mbuli mboyanda.” Aboobo Devedi wakazumizya Abina, eelyo wakainka caluumuno.
Mpoonya basilumamba ba Devedi bakaboola a Jowabu kuzwa kukusaala, kabajisi anzibakasaala zinji-zinji. Pele Abina taakacili a Devedi ku Hebuloni, nkaambo wakamutumide kale, wakaluunkide caluumuno. 
Ciindi Jowabu abasilumamba boonse aabo bakali aanguwe, nibakasika, wakaambilwa kuti, “Abina mwanaa Nee walisikide kumwami, nkabela wamulekela kuti apiluke, wainka muluumuno.” 
Amvwe boobo Jowabu wakainka kumwami waakuti, “Ncinzi ncoocita? Tee, Abina walisikide kulinduwe, ino nkaambo nzi ncoomuzumizya kuti ainke, ngooyu wainka ncobeni? 
Ulizi kuti Abina walisikide kuti azookucenge, akuzooziba zyoonse nzyocita.”
Jowabu naakazwa kuli Devedi, wakatuma bantu kuti batobele Abina, eelyo bakamujana kumukalo wa Sila bamuleta. Pele Devedi taakwe ncaakazi pe. 
Ciindi Abina naakapilukila ku Hebuloni, Jowabu wakamutola kumbali munsi amulyango akwaambaula anguwe cakusisikizya. Nkabela nkukonya ooko wakamuyasa mubula wafwa, wakacita oobu mukupilusizya lufu lwa mwanookwabo Asaheli. 
Ciindi Devedi naakacimvwa eeci wakati, “Mebo abantu bamubulelo bwangu tatujisi mulandu ku Mwami Leza akaambo kalufu lwa Abina mwanaa Nee. 
Mwami Leza asubule Jowabu abaciinga cawisi coonse. Alimwi mumukwasyi wakwe lyoonse amube baabo baciswa bulwazi bwabakaintu niciba cinsenda naa balemene naa bajaigwa munkondo naa basinzala.” 
Mbombuboobu Jowabu a Abisyayi munyina mbubakajaya Abina nkaambo kakuti wakajaya mwanookwabo Asaheli munkondo ku Gibiyoni.
Mpoonya Devedi wakati kuli Jowabu akubantu boonse aabo bakali aanguwe, “Amudelaule zisani zyanu musame masaka kulila Abina. Alimwi mwami Devedi mwini wakali kuyootobela batembaizya mutumba. 
Bakazikka Abina ku Hebuloni, nkabela mwami wakalila cakoongolola acuumbwe ca Abina, alimwi bantu abalo boonse bakalila kapati.” 
Mpawo mwami Devedi wakaimba lwiimbo lwakulila Abina akuti,
Maanza aako taakwe naaangidwe,
Mpoonya bantu boonse bakaboola kuti bakombelezye Devedi kuti alye kalicili sikati, pele Devedi wakakonka, wakati, “Mwami Leza andisubule akwiindilila kuti naa ndilabile niciba cimwi cintu zuba kalitana bbila.” 
Bantu nibakamvwa eeci, bakamuleka nkaambo kufumbwa mwami ncaakali kucita cakali kubabotezya bantu. 
Aboobo bantu boonse bakali kukkala a Devedi a Baisilayeli boonse bakaziba kuti tiikwakali kuyanda kwamwami kujaya Abina mwanaa Nee. 
Mwami wakati kubabelesi bakwe, “Sena tamuzi kuti sunu buno buzuba kwafwa muntu mulemu alimwi mupati mu Isilayeli? 
Nkaako buzuba buno ndabula nguzu nikuba kuti ndimwami munanike, aaba baalumi Bazeluiya bandikatazya kapati. Leza abweedezye simucitazibi mbubonya mbuli kububi bwakwe.”
Isyibosyeti, mwanaa Saulu, naakamvwa kuti Abina wakafwa ku Hebuloni, wakatyompwa, a Baisilayeli boonse bakayoowa. 
Lino mwanaa Saulu wakalijisi baalumi bobilo bakali basilutwe bampi zisaala, zina lyaumwi wakali Bana, umwi wakali Lekabu, bana ba Limoni Mubenjamini uuzwa ku Biiloti, Biiloti ndubazu lwa Benjamini, 
lino Babiiloti bakatijila ku Gitayimu, ooko nkobacili bacili bazwakule asunu.
Jonatani mwanaa Saulu wakalijisi mwana mulombe wakalemene maulu. Cakacitika boobu, kali aamyaka yosanwe makani aalufu lwa Saulu a Jonatani akasika kuzwa ku Jezuliili. Eelyo uumulela wakamubweza, akutija, cakufwambaana. Mukucita boobo mwana wakawida ansi walemana. Mwana ooyo wakali Mefibosyeti.
Lino bana balombe ba Limoni Mubiiloti bakali ba: Lekabu a Bana, bakeenda zuba kalili acilungu-lungu, bakasika kuŋanda ya Isyibosyeti ciindi ncaakalede abulo kalyookezya sikati. 
Mukaintu wakali mulindizi waŋanda wakali kuuma maila, pele wakafwa ŋonzi, mpoonya wakoona. Nkaako Lekabu a Bana bakanjila cakusobelela. 
Nibakanjila muŋanda Isyibosyeti wakalilede kubulo, bakamuyasa akumujaya bamukosola mutwe. Bakabweza mutwe wakwe, batola nzila iiya ku Alaba bakeenda masiku oonse kuleta mutwe wa Isyibosyeti kuli Devedi ku Hebuloni. 
Mpawo bakati kulinguwe, “Ngooyu mutwe wa Isyibosyeti, mwanaa Saulu, sinkondonyoko, wakali kuyanda kukujaya. O mwami wangu simalelaangu, Mwami Leza wabweedezya bubi sunu kuli Saulu akubana bamukwasyi wakwe.”
Pele wakaingula Lekabu a Bana munyina, bana ba Limoni Mubiiloti kuti, “Mbubonya mbuli Mwami Leza mbwali muumi, wakanununa buumi bwangu kuzwa kumapenzi oonse, 
ciindi umwi muntu naakandaambila kuti, ‘Langa, Saulu ulifwide,’ wakali kuyeeya kuti wandeetela makani mabotu, pele mebo ndakamujata akumujaya nkukonya ooko ku Zikilagi, ncecilumbo ncendakamupa kumakani aakwe. 
Lino sena taciindi kubija eeci cintu cakuti baalumi basizibi bajaya mwaalumi uululeme muŋanda yakwe mwini abulo bwakwe? Sena nseelede kubweedezya cisubulo kulindinywe akaambo kakwe, akumugwisya anyika?” 
Eelyo Devedi wakalailila basilumamba bakwe, mpawo bakabajaya akukosola maboko amaulu aabo akubaanzika kumbali akaziba kaku Hebuloni. Pele bakabweza mutwe wa Isyibosyeti akuyoouzikka mucuumbwe ca Abina ku Hebuloni.
Kuzwa waawo mikwasyi yoonse ya Isilayeli yakasika kuli Devedi ku Hebuloni akwaamba kuti, “Kwaambisya swebo tuli bamwi anduwe. 
Ciindi cakamana, Saulu naakacili mwami wesu, nduwe wakasolweda Baisilayeli munkondo, alimwi Mwami Leza wako wakati kulinduwe, ‘Nduwe ooyooembela bantu bangu Baisilayeli, alimwi nduwe uuyoobalela.’” 
Ciindi basololi boonse bamu Isilayeli nibakasika kumwami Devedi ku Hebuloni, wakapangana ambabo cizuminano kumbele lya Mwami Leza. Mpawo bakamunanika kuba mwami waba Isilayeli. 
Devedi wakalijisi myaka iili makumi otatwe ciindi naakatalika kulela, nkabela wakalela kwamyaka iili makumi one. 
Ku Hebuloni wakalela Bajuda kwamyaka iili ciloba acisela, nkabela ku Jelusalemu wakalela bantu Baisilayeli boonse kwamyaka iili makumi otatwe aitatu.
Eelyo mwami abantu bakwe bakainka ku Jelusalemu kuyoolwana Bajebusi bakali kukkala mucisi eeco. Aabo bakaamba kuti kuli Devedi, “Tokoonjila muno pe, boofu abalema bazookutanda,” bakali kuyeeya kuti, Devedi takonzyi kunjila. 
Nikubaboobo Devedi wakazoouzunda ncobeni munzi uukwabililidwe wa Ziyoni, uuli ngomunzi wa Devedi.
Nkabela oobo buzuba Devedi wakaambide kuti, “Bajebusi ndilibasulide kapati, kufumbwa uuyanda kuzunda baya balema, boofu weelede kwiinda mukankolola.” Ncokwaambwa kuti, “Boofu balema tabakooyoonjila muŋanda ya bwami.”
Lino Devedi wakaakukkala mubusena bukwabililidwe oobo, akubwiita kuti munzi wa Devedi. Kumane Devedi wakayakulula munzi ooyo kutalikila kucikwabilizyo ca Milo kuyoosika kulukwakwa luzingulukide. 
Lino Devedi wakaindilila munguzu, nkaambo kakuti Mwami Leza Singuzuzyoonse wakali aanguwe.
Lino Mwami Hilamu waku Taya wakatuma batumwa bakwe kuli devedi. Wakatumina masamu aamulombe abasikuyasya mabwe ababezi kuyoomuyakila ŋanda mpati yabwami. 
Devedi wakaziba kuti Mwami Leza nguwakkazika bwami bwakwe Muisilayeli, akuti Leza wabusumpula bwami bwakwe akaambo kabantu bakwe Baisilayeli.
Lino Devedi wakalijisi bamwanakasuwa banji abakaintu bamuŋanda ciindi naakazwa ku Hebuloni, kuya ku Jelusalemu. Nkabela Devedi wakazyala bana balombe abasimbi banji. 
Ngaaya mazina aabaabo mbaakazyala mu Jelusalemu: Syamuwa, Syobabu, Natani, Solomoni, 
Iba, Elisyuwa, Nefegi, Jafiya, 
Elisyama, Eliyada, a Elifeleti.
Ciindi Bafilisiti nibakamvwa kuti Devedi wakananikwa bwami bwa Isilayeli, cakufwambaana boonse bakainka kuti bakajate Devedi. Pele Devedi naakamvwa boobo wakainka kubusena bukwabililidwe. 
Lino Bafilisiti bakaza akuzoondandama mukkuti lya Lefaimu. 
Nkaako Devedi wakabuzya Mwami Leza kuti, “Sena nkabalwane Bafilisiti? Sena ubaaba kulindime?”
Aawo Devedi wakasika ku Baalapelazimu, kwalo nkwaakaakubazundila Bafilisiti. Mpoonya wakati, “Mwami Leza wandimwaila basinkondoma mbubonya mbuli maanzi aafwasuka.” Ncenciceeco busena oobo ncobwiitwa kuti Baala-pelazimu. 
Ooko Bafilisiti nibakatija bakasiya mituni yabo, nkabela Devedi abantu bakwe bakaza kuzooitola.
Alimwi Bafilisiti bakaboola kuzoondandama mumonya mukkuti lya Lefaimu. 
Ciindi Devedi naakabuzya Mwami Leza, wakaambilwa kuti, “Utabagami, pele koya ukabazwide kusule, ukabavumpe cakubasyaanikizya kumangwabale. 
Lino waakumvwa musindo wakweenda atala azisamu, koya ubalwane nkaambo eeci citondezya kuti ndakusolweda kale kuyoozunda Bafilisiti.” 
Aboobo Devedi wakacita mbuli mbwaakalaililwa a Mwami Leza. Bakalikujaya Bafilisiti kuzwida ku Geba kuyoosika ku Geza.
Lino alimwi Devedi wakabunganya boonse baalumi bakasalidwe ba Baisilayeli, bakali zyuulu zili makumi otatwe. 
Mpawo wakanyamuka abantu boonse bakali kuzwa kumunzi wa Baale mucisi ca Juda kuyooleta bbokesi lyacizuminano ca Leza, bbokesi eelyo liitwa azina lya Mwami Leza Singuzuzyoonse uukkala akati kabakelebu bakwe, aabo bali atala aabbokesi eelyo. 
Eelyo bakabweza bbokesi lyacizuminano ca Leza mucikwiliba mpya baligwisya muŋanda ya Abinadabu yakali acilundu. Uza a Ahiyo bana ba Abinadabu mbibakali kweenzya cikwiliba 
mwakabede bbokesi lyacizuminano ca Leza, walo Ahiyo wakali kweendela kumbele lyabbokesi. 
Mpoonya Devedi abantu boonse Baisilayeli bakasekelela kapati kulemeka Mwami Leza anguzu zyabo zyoonse, kabaimba nyimbo, kuuma banamalwa, tulumbu, tooma, nsakalala, amyeembo.
Lino nibakasika kucuumino ca Nakoni, Uza wakatandabika janza akujata bbokesi lyacizuminano ca Leza, nkaambo basune bakatililosye. 
Mwami Leza wakanyemena Uza, wakamuuma nkukonya ooko nkaambo wakajata bbokesi lyacizuminano, wakafwa mpoonya aawo kumbali abbokesi lyacizuminano ca Leza. 
Aawo Devedi wakabijilwa kapati nkaambo Mwami Leza wakajaya Uza. Ncenciceeco busena oobo asunu cobutegwa Peleziuza.
Lino akaambo kakuyoowa Mwami Leza Devedi wakati, “Ino mbubuti mbwenga ndalitola bbokesi lya Mwami Leza eeli?” 
Nkaako Devedi taakacili kuyanda kulonzya bbokesi lyacizuminano kulinjizya mumunzi wa Devedi, pele wakalitola kumbali kuŋanda ya Obediedomu Mugati. 
Bbokesi eelyo lyakakkala muŋanda ya Obediedomu kwa myezi yotatwe, eelyo Mwami Leza wakaleleka mukwasyi wa Obediedomu azintu zyoonse nzyaakajisi abamukwasyi wakwe.
Lino mwami Devedi wakaambilwa kuti, “Mwami Leza wakaleleka mukwasyi wa Obediedomu azyoonse nzyajisi, nkaambo kabbokesi lyacizuminano ca Leza. Aboobo Devedi wakainka kuyoolyeeta bbokesi lyacizuminano kuzwa kuŋanda ya Obediedomu kulitola kumunzi wakwe, kaya busekelela. 
Eelyo aabo basikuyumuna bbokesi lyacizuminano ca Leza nibakeenda ntaamo zili cisambomwe, Devedi wakapaizya musune amoombe uuneneede. 
Nkabela Devedi wakazyana canguzu mukulemeka Mwami Leza, kasamide kabaki kabupaizi katuba. 
Devedi abantu boonse Baisilayeli bakeeta bbokesi lyacizuminano ku Jelusalemu kumwi kabaulubuzya akulizya myeembo.”
Lino bbokesi kalinjizigwa mumunzi Mikalo mwanaa Saulu wakasondela ampulungwido. Naakabona mwami Devedi kasotoka akuzyana mukulemeka Mwami Leza, wakamusampaula mumoyo wakwe. 
Mpoonya bakalinjizya bbokesi lyacizuminano, bakalibikka mubusena bwalyo mukati katente Devedi ndyaakayakila bbokesi. Devedi wakapa zipaizyo zyakutenta azipaizyo zyalumvwano ku Mwami Leza. 
Amane buyo kupa zipaizyo eezyo, wakaleleka bantu muzina lya Mwami Leza Singuzuzyoonse. 
Eelyo Devedi wakapa Muisilayeli omwe-omwe mwaalumi naba mukaintu cinkwa comwe acituli canyama njoke, ansaansa ziyanikidwe. Kumane bantu boonse bakamwaika akuunka kumaanda aabo.
Azwe waawo Devedi wakapiluka kuyooleleka mukwasyi wakwe. Pele Mikalo mwanaa Saulu, wakazwida anze kuti azooswaanganye Devedi wakati, “Ino sunu watangala buti mwami wa Isilayeli ncalivumbaula akati kabasimbi babelesi bakwe mbubonya mbuli bulivumbaula bafuba-fuba!”
Eelyo Devedi wakati kuli Mikalo, “Ndacita boobo kulemeka Mwami Leza, walo wakandisala mubusena bwauso amukwasyi wakwe woonse, kuti mbe mwami wa Isilayeli, bantu ba Mwami Leza. Ndeelede kusekelela mukulemeka Mwami Leza. 
Alimwi nzoosowa bulemu bwiinda mbundakacita sunu, nkabela uzoondisampaule yebo, pele aabo basimbi mboamba, mbabazoondilemeka.” 
Aboobo Mikalo mwanaa Saulu wakaakwiide kufwa kataboni mwana.
Lino mwami Devedi wakakkalikila muŋanda yakwe, alimwi Mwami Leza wakapa kuti alyookezye katalwani abasinkondonyina bakamuzingulukide. 
Mpawo Devedi wakati kuli Natani musinsimi, “Langa, mebo ndikkala muŋanda iiyakidwe amukamba, kakuli bbokesi lyacizuminano ca Leza likkala mutente.”
Eelyo Natani wakati kumwami, “Koya, ukacite coonse ncoyeeya mumoyo, nkaambo Mwami Leza uli aanduwe.” 
Pele masiku aayo ngoonya Mwami Leza wakaambila Natani kuti, 
“Koya ukaambile mubelesi wangu Devedi kuti, ‘tolinduwe ootindiyakile ŋanda yakukkala.’ 
Mebo nsinakkede muŋanda kuzwa buzuba mbundakagwisya Baisilayeli kuzwa mu Ijipiti kusikila sunu, pele ndali kweendeenda buyo mutente mwendikkala. 
Mumasena oonse ngindakali kweendeenda abantu boonse ba Isilayeli, sena ndakaambaula nikuba kuli omwe wababetesi Baisilayeli, ooyo ngondakalailila kweembela bantu bangu Baisilayeli mbuli mbelele, sena ndakamwaambila kuti, ‘Nkaambo nzi tona ndiyakila ŋanda yaziyako zyamukamba?’
“Lino mboobu mboelede kuyooamba kumubelesi wangu Devedi. Ukati, ‘Mboobu mbwaamba Mwami Leza Singuzuzyoonse. Ndakakugwisya kuzwa kumacelelo, kuzwa kukweembela mbelele, kuti ukabe muleli wabantu bangu Baisilayeli. 
Alimwi ndakali aayebo kufumbwa nkookabede, ndakanyonyoona basinkondonyoko boonse, nkabela njookupa mpuwo iili mbuli yabapati baansi. 
Eelyo njoosala busena bwabantu bangu Baisilayeli, alimwi njoobayumya-yumya kutegwa bakakkale mubusena bwabo beni, kabatatuntuliki limbi pe. Abalo bantu babi tabakooyoobakatazya limbi mbuli mbubakali kucita kusaanguna, 
nindakabikka babetesi babantu bangu Baisilayeli. Alimwi njookupa kulyookezya kuzwa kuli basinkondonyoko.’ Alimwi Mwami Leza ulaamba kuti, ‘Njookkazikizya mukwasyi wako. 
Ciindi waakufwa akuzikkwa, mbuli basikale bako, njooimika mwana wamukwasyi wako, ooyo uyoozwa kulinduwe, alimwi njoobuyumya-yumya bulelo bwakwe. 
Ngonguwe uyoondiyakila ŋanda, abwalo bulelo bwakwe njoobwiimikizya kukabe kutamani. 
Njooba wisi, walo uyooba mwanaangu. Kufumbwa aakucita cibi, njoomuuma mbuli wisi mbwalaya mwanaakwe. 
Pele luyando lwangu lupati nsikoyoolugwisya kulinguwe, mbuli mbwindakacita kuli Saulu, walo ngundakakaka kolibwenene ayebo. 
Mukwasyi abulelo bwako ziyooima nji kulindime kukabe kutamani, acalo cuuno cako ciyooimikwa mane kukabe kutamani.’”
Natani wakaambila Devedi zyoonse Mwami Leza nzyaakamuyubunwida.
Mpoonya aawo Devedi wakanjila mucikombelo ca Mwami Leza akupaila wati, “Ino mebo ndimeni, O Mwami Leza Singuzuzyoonse, alimwi mukwasyi wangu ulibuti kuti yebo undeendelezye kusika sunu?” 
Pele lino ucita ziindilila eezi, alimwi waamba makani aalunyungu lwamubelesi wako kuciindi ciboola. Sena oobu mbocitila muntu buyo O Mwami Leza Singuzuzyoonse. 
Ino inga mebo ndaamba nzi kulinduwe? Nduwe oondizi mbwebede ndemubelesi wako, O Mwami Leza Singuzuzyoonse. 
Wacita zyoonse eezi nkaambo kacisyomezyo akuyanda kwamoyo wako nkookandicitila, kuti mebo ndemubelesi wako ndizibe.
Nkaako ulalemekwa kwiindilila yebo, O Mwami Leza Singuzuzyoonse, taakwe uuli mbuli nduwe, kwiindila muli ceeci ncitwakalimvwida lwesu tobeni taakwe Leza uumbi kunze lyako. 
Ino musyobo nzi uuli mbuli bantu bako Baisilayeli, aabo Leza mbaakavuna kuti babe bantu bakwe, kuti abe aampuwo akubacitila zintu zipati zigambya? Waitanda misyobo iimbi amituni yayo kuzwa kubantu bako mbookanununa kuzwa ku Ijipiti. 
Alimwi wakaliimizya bantu bako, bantu Baisilayeli kuti babe bantu bako kukabe kutamani, kuti ayebo O Mwami Leza, ube Leza wabo.
“Lino, O Mwami Leza sinizya kukabe kutamani majwi aayo ngooamba kumubelesi wako akumukwasyi wakwe, ucite mbubonya mbuli mbooamba. 
Ndendilyo zina lyako lyoonse nolinoolemekezegwa mane kukabe kutamani bantu kabati, ‘Mwami Leza Singuzuzyoonse ngo Leza wa Isilayeli,’ awalo mukwasyi wamubelesi wako Devedi uyookkalilila kulinduwe. 
Nkaambo nduwe, O Mwami Leza Singuzuzyoonse, Leza wa Baisilayeli, ooyubununa eezi kumubelesi wako koti, ‘Njookkazikizya mukwasyi wako.’ Nkankakaako ncindakaba aacamba kukukomba boobu Mwami Leza Singuzuzyoonse.
“Lino, O Mwami Leza, nduwe Leza, alimwi majwi aako ngabwini, alimwi wasyomezya eeci cintu kumubelesi wako. 
Aboobo lino cakubotelwa, leleka mukwasyi wamubelesi wako, kuti lyoonse ukkalilile kulinduwe mane kukabe kutamani. Nkaambo nduwe, O Mwami Leza, ooamba alimwi acileleko cako mukwasyi wamubelesi wako uyoolelekwa mane kukabe kutamani.”
Kusule azeezi Devedi wakalwana Bafilisiti akubazunda, wakatola munzi wa Metegama kuzwa ku Bafilisiti aabo. 
Alimwi wakazunda Bamowabu. Wakabalazika ansi akubeeleka antambo. Eelyo wakeeleka milongo yobilo kuti ijayigwe, alimwi mulongo omwe wakazwide wakuuleka kuti kuucipona. Aboobo Bamowabu wakabacita kuti kabatela kulinguwe.
Alimwi Devedi wakazunda Hadadeza, mwanaa Lehobu mwami wacisi ca Zoba, ciindi Hadadeza naakali kukwakwabula cisi cakwe kusikila kumulonga wa Yufuletisi. 
Mpoonya Devedi wakatola kuzwa kulinguwe basimabbiza bali cuulu amyaanda iili ciloba, abasilumamba balizyuulu zili makumi obilo, eelyo wakakosoola misisa yamabbiza oonse, wakaleka buyo aankalaki zili mwaanda. 
Nkabela ciindi Baalamu baku Damasikasi nibakasika kuzoogwasya Hadadeza, Devedi wakajaya baalumi baku Siliya bali zyuulu zili makumi obilo azibili. 
Mpoonya wakabikka basilumamba mu Siliya yamu Damasikasi, nkabela Baalamu bakaba bazike ba Devedi akutalika kutela. Eelyo Leza wakagwasya Devedi kuti azunde kufumbwa ooko nkwaaya. 
Aboobo Devedi wakatola ntobo zyangolida eezyo zyakabwezedwe abazike ba Hadadeza wazileta ku Jelusalemu. 
Nkabela kuzwa ku Beta a Belotayi, minzi ya Hadadeza, mwami Devedi wakabweza mukuba munji kapati.
Lino ciindi Toyi mwami waku Hamati naakamvwa kuti Devedi wakazunda basilumamba boonse ba Hadadeza, 
Toyi wakatuma mwanaakwe Jolamu kuti akajuzye Devedi akumulumbaizya, mukuti wakalwana Hadadeza akumuzunda, Hadadeza ooyu lyoonse wakajisi nkondo a Toyi. Nkabela Jolamu wakatolelezya azintu zyansiliva angolida azyamukuba. 
Lino Devedi wakapa ku Mwami Leza zintu zyoonse eezi kubikkilizya amali aansiliva, aangolida. Zyoonse eezi wakazipa kuzwa kumisyobo yoonse njaakazunda, 
kuzwa ku Edomu aku Mowabu aku Baamoni aku Bafilisiti aku Baameleki akusaala zya Hadadeza mwanaa Lehobu, mwami waku Zoba.
Nkaako Devedi lwakwe wakaba aampuwo mpati. Ciindi naakapiluka, wakajaya Baedomu bali zyuulu zili kkumi alusele mukkuti lya Munyo. 
Wakabikka basilumamba mu Edomu, nkabela boonse Baedomu bakaba bazike bakwe. Mwami Leza wakagwasya Devedi kuti azunde koonse nkwaaya.
Mbombuboobu Devedi mbwaakeendelezya mu Isilayeli yoonse, Devedi wakali kubeteka bantu bakwe boonse cabululami. 
Jowabu mwanaa Zeluiya ngowakali silutwe wabasilumamba, Jehosyafati mwana wa Ahiludi ngowakali mulembi wamakani. 
Zadoki mwana wa Ahitubi a Ahimeleki mwana wa Abiyata mbebakali bapaizi, Selayiya ngowakali mulembi, 
Benaiya mwanaa Jehoiyada wakali ngosilutwe wa Bakeleti a Bapeleti, eelyo bana balombe ba Devedi bakali balailili.
Lino Devedi wakabuzya kuti “Sena kuli uucisyeede wamukwasyi wa Saulu naba omwe ngwekonzya kubeda aaluse akaambo ka Jonatani?”
Lino kwakali umwi mubelesi wamukwasyi wa Saulu, wakali kutegwa Ziba, mpawo bakamwiita kuti aboole kuli Devedi. Eelyo mwami wakati kulinguwe, “Sena ndonduwe Ziba?”
Mwami wakabuzya kuti, “Sena taacikwe naba omwe wamukwasyi wa Saulu, ooyo ngwekonzya kubeda aaluse mbubonya mbuli mbwindakasyomezya ku Mwami Leza?” Ziba wakati kumwami, “Kuli mwana mulombe wa Jonatani, pele ulilemene maulu.”
Mwami wakabuzya kuti, “Uli kuli?”
Mpoonya mwami wakatuma kuyoomuleta kuzwa kuŋanda ya Makee mwana wa Amiyeli ku Lodeba.
Nkaako Mefibosyeti mwanaa Jonatani, wakali muzyukulu wa Saulu, wakasika kuli Devedi akuvuntama mukulemeka. Devedi wakati, “Mefibosyeti.” Mpoonya wakaingula kuti, “Mwami.”
Devedi wakati kulinguwe, “Utayoowi, nkaambo njanda kukubeda aaluse akaambo kauso Jonatani, alimwi ndakuboozezya nyika yoonse yasyaanyokokulu Saulu, kwamana unoolya andime aatebule lyoonse.”
Aawo wakavuntama alimwi wati, “Ino mubelesi wako ninzi, sena ulakonzya kundibamba mebo neendi mbuli mubwa uufwide?”
Mwami wakaita Ziba mubelesi wa Saulu, wakamwaambila kuti, “Zintu zyoonse Saulu nzyaakajisi azyoonse zyakali zyamukwasyi wakwe ndazipa kumwana wasimalelo wako.” 
Ono yebo abana bako balombe antoomwe ababelesi bako munoomulimina nyika eeyo. Mukuti yaakuzyala micelo bamukwasyi wakwe bakajane cakulya, pele walo lwakwe tunoolya aawe lyoonse. Lino Ziba wakajisi bana balombe bali kkumi abasanu ababelesi bali makumi obilo.
Mpoonya Ziba wakati kumwami, “Coonse eeco mwami simalelo wangu ncaalailila ncencico mubelesi wakwe ncayoocita.”
Awalo Mefibosyeti wakajisi mwana mulombe wakali kutegwa Mika. Boonse bamukwasyi wa Ziba bakaba babelesi ba Mefibosyeti. 
Mefibosyeti wakakkala mu Jelusalemu, nkaambo lyoonse wakalikulida kuŋanda yamwami. Mefibosyeti wakalilemene maulu oonse obilo.
Bweende-bweende Nahasyi mwami wa Baamoni wakafwa, eelyo Hanuni mwanaakwe nguwakalela mubusena bwawisi. 
Lino Devedi wakati, “Ndamutondezya luse Hanuni, mwanaa Nahasyi mbubonya mbuli wisi mbwaakali kundicitila.” Aboobo Devedi wakatuma babelesi bakwe kuyoomulizya nkaambo kawisi. Babelesi ba Devedi aabo bakasika munyika ya Baamoni. 
Pele bapati ba Baamoni bakati kuli Hanuni mwami wabo, “Sena uyeeya kuti Devedi naatuma basikukulizya nkulemeka uso? Tee watuma babelesi bakwe kuti bazootwele munzi akuubona mbuubede kwamana bazoousaale.”
Mpawo Hanuni wakajata babelesi ba Devedi akubanyoola cisela comwe cacilezu, akukosola zibaki zyabo mpozili akati kazibuno amane wabatanda. 
Nkabela ciindi Devedi naakaambilwa makani aaya, wakatuma basikuyoobacingauzya, nkaambo balo bakafwide nsoni kapati. Eelyo mwami wakati, “Amukkale ku Jeliko kusaanguna mane kusikila zilezu zyanu zimene akulampa, kwamana ndendilyo nimuyoopiluka.”
Lino Baamoni nibakabona kuti Devedi wacimwa, bakatuma akuyookumbila basilumamba ba Basiliya ku Betelehobi a Basiliya baku Zoba, bali zyuulu zili makumi obilo. Mwami waku Maaka wakajisi basilumamba bali cuulu comwe, basilumamba baku Tobu bakali zyuulu zili kkumi azibili. 
Lino Devedi naakamvwa, ceeci wakatuma Jowabu ampi yoonse yabasilumamba basinguzu. 
Eelyo Baamoni bakazwa mumunzi akwiima mindando yakulwana kumanjililo aamunzi, nkabela Basiliya baku Zoba, baku Lehobu, baku Tobu aku Maaka bakali musokwe.
Ciindi Jowabu naakabona kuti bamulwana kumbele akusule, wakasala bamwi basilumamba basinguzu bakwe akubalanganya a Basiliya. 
Pele aaba basilumamba bamwi bakasyaala wakabasiila Abisyayi munyina akubalanganya a Baamoni. 
Mpawo wakati, “Kuti naa Basiliya balaanguzu kwiinda ndime, yebo inga wandigwasya, pele kuti naa Baamoni babanguzu kwiinda nduwe, mebo ndilaboola kuzookugwasya. 
Koba sicamba alimwi atulwanine bantu besu aminzi ya Mwami Leza wesu, alimwi Mwami Leza acite eeco cimubotela.”
Aboobo Jowabu abantu aabo bakali aanguwe bakaswena afwiifwi kuti balwane Basiliya, nkabela Basiliya bakatija. 
Mpoonya Baamoni nibakabona kuti Basiliya batija, abalo mbubonya buyo bakatija Abisyayi, akuyoonjila mumunzi. Mpawo Jowabu wakapiluka kuzwa kukulwana Baamoni waboola ku Jelusalemu.
Lino ciindi Basiliya nibakabona kuti bazundwa a Baisilayeli, balibunga-bunga antoomwe mulicabo. 
Mpawo Hadadeza wakatuma akuyootamba Basiliya aabo bakali kukkala mutala amulonga wa Yufuletisi. Balo bakasika ku Helamu, eelyo Syobaki silutwe wabasilumamba ba Hadadeza ngowakali musololi wabo. 
Nkabela Devedi naakaambilwa makani aaya wakabunganya Baisilayeli boonse antoomwe, akuzubuka mulonga wa Jolodani, eelyo wakasika ku Helamu. Ooko Basiliya nkubakaima mumindando kuti balwane Devedi. 
Mpoonya Basiliya bakatija Baisilayeli alimwi. Nkabela basinkondo ba Devedi bakajaya basinkalaki ba Basiliya bali myaanda iili ciloba alimwi bakajaya bali zyuulu zili makumi one basikweenda aamaulu. Eelyo basinkondo ba Devedi bakayasa Syobaki silutwe wabasilumamba ba Basiliya mane wakafwa nkukonya ooko. 
Nkabela ciindi bami bakali kweendelezegwa a Hadadeza nibakabona kuti bazundwa a Baisilayeli, bakapangana cizuminano caluumuno akulibombya ku Baisilayeli. Mbombuboobu Basiliya mbubakayoowa kugwasya Baamoni alimwi.
Lino kumatalikilo aamwaka, ciindi bami nibakainka kuyoolwana, Devedi wakatuma Jowabu abalupati-pati bankondo kuti bainke abasilumamba bamwi ba Baisilayeli. Nkabela bakaakunyonyoona Baamoni akusinkilizya munzi mupati wa Laba. Walo Devedi wakasyeede ku Jelusalemu.
Eelyo ciindi cimwi mangolezya, Devedi wakabuka kuzwa abulo bwakwe akweendeenda atala alululi lwaŋanda yakwe yabwami. Kali aawo wakabona mukaintu wakali kusamba, nkabela mukaintu ooyo wakali mubotu kapati. 
Mpawo Devedi wakatuma muntu kuyoobuzya-buzya zyamukaintu ooyo. Mpoonya wakaambilwa kuti, “Ngu Batisyeba, mwana wa Eliyamu, muka Uliya Muhiti.” 
Devedi wakatuma basikumwiitila, eelyo mukaintu ooyo wakaboola kulinguwe, mpoonya wakoona anguwe. Lino eeci nceciindi ncaakaba kabotu. Bamane wakapilukila kuŋanda yakwe. 
Bweende-bweende wakamita, mpoonya wakatuma mulomo kuli Devedi wakuti ndibubi.
Devedi wakatumina mulomo kuli Jowabu kuti, “Nditumina Uliya Muhiti kuno.” Eelyo Jowabu wakatuma Uliya kuli Devedi. 
Ciindi Uliya naakasika kulinguwe, Devedi wakabuzya mbuli Jowabu mbwaakali kupona, abantu boonse mbubakabede, ambuli nkondo mboyakali kweenda. 
Mpoonya Devedi wakati kuli Uliya, “Koya kuŋanda yako, ukabone mutumbu wako.” Uliya wakazwa muŋanda yamwami. Mwami wakapa Uliya cipego. 
Pele Uliya wakalala kumulyango waŋanda yamwami antoomwe ababelesi bamwami boonse, taakwe naakainka kuŋanda yakwe pe. 
Nkabela ciindi Devedi naakaambilwa kuti, “Uliya taakwe naakainka kuŋanda yakwe.” Devedi wakati kuli Uliya, “Tee kayi wakeenda musinzo mulamfu? Ino nkaambo nzi ncotainki kuŋanda yako?”
Uliya wakati kuli Devedi, “Ibbokesi lyacizuminano ca Mwami Leza, bantu ba Isilayeli abantu ba Juda bali muzivuka, awalo simalelo wangu Jowabu abasinkondo bamwami boonse boona musokwe, ino inga ndainka buti kuŋanda yangu kuyoolya akuyoonywa akubona mutumbu wangu? Ndakonkezya kuti masimpe cintu eeci nsikonzyi kucicita pe.”
Mpawo Devedi wakati kuli Uliya, “Kocikkede okuno asunu, juunza nzookuleka uunke.” Aboobo Uliya wakakkala mu Jelusalemu mubuzuba oobo, abwakatobela. 
Eelyo Devedi wakamwiita akulya anguwe akunywa kapati cakuti mane wakamukozya. Nkabela nikwakaba kumangolezya wakainka kuti akalale abulo bwakwe antoomwe ababelesi bamwami wakwe, pele taakwe naakainka kuŋanda yakwe.
Nibwakaca, Devedi wakalemba lugwalo kuli Jowabu walupa Uliya kuti atole. 
Mulugwalo wakalemba kuti, “Bikka Uliya kumbele lyamundando mutaanzi ooko nkondo nkwiili nkali, eelyo mumulekelezye kutegwa bamuyase afwe.” 
Nkabela Jowabu mbwaakasinkilizizye munzi, wakabikka Uliya kubusena oobo mbwaakazi kuti kuli basinkondo banguzu. 
Nkabela basinkondo bamumunzi bakazwa akuzoolwana Jowabu, mpawo bamwi basinkondo ba Devedi bakajaigwa, a Uliya Muhiti wakajaigwa.
Eelyo Jowabu wakatuma sikwaambila Devedi makani aankondo oonse. 
Alimwi wakalailila mutumwa kuti, “Waakumana kwaamba makani oonse aankondo kumwami, 
naa mwami akanyeme akuti kulinduwe, ‘Nkaambo nzi nimwaakuvula afwiifwi amunzi? Sena taakwe nimwakazi kuti bayoofusa mivwi kuzwa abwaanda? 
Nguni wakajaya Abimeleki mwanaa Jelubesyeti? Sena tamuzi kuti umwi mukaintu nguwakamujaya ku Tibezi naakamuwaala ziyo kuzwa abwaanda? Ino nkaambo nzi nimwaakuswena afwiifwi abwaanda?’ Mpoonya ukaambe kuti, ‘Mubelesi wako Uliya awalo wafwa.’”
Mpawo mutumwa wakainka, wakasika akwaambila Devedi zyoonse eezyo Jowabu nzyaakamutuma kuti azooambe. 
Mutumwa wakati kuli Devedi, “Bantu bakali anguzu kwiinda ndiswe, aboobo bakasika ooko nkutwakabede musokwe, pele twakabatandila musule mane bakaakusika kumulyango mupati wamunzi. 
Mpawo basimata bakali kufusa basinkondo bako mivwi kuzwa aabwaanda, bamwi babasinkondo bamwami bakafwa, awalo mubelesi wako Uliya Muhiti wakafwa.”
Eelyo Devedi wakati kumutumwa, “Mboobu mboti kaambe kuli Jowabu, ‘Aaya makani atakukatazyi pe, nkaambo nkondo tiisali, amuyume mukulwana munzi muunyonyoone. Ukamuyumye-yumye boobo.’”
Lino ciindi muka Uliya naakamvwa kuti mulumaakwe wafwa, wakamulila. 
Dilwe nilyakamana, Devedi wakatuma akuyoomuleta kuŋanda yakwe, mpawo wakaba mukaintu wakwe. Nkabela wakazyala mwana mulombe. Pele cakacita Devedi cakabijila Mwami Leza.
Lino Mwami Leza wakatuma Natani kuli Devedi. Wakasika kulinguwe akumwaambila kuti, “Mumunzi umwi mwakali baalumi bobilo. Umwi wakali muvubi, umwi wakali mucete. 
Mwaalumi muvubi wakajisi mbelele aŋombe zinji. 
Pele mucete taakwe ncaakajisi pele buyo kabelele komwe kapwizi nkaakaulide. Wakakalela kuŋanda yakwe antoomwe abana bakwe. Aaka kabelele kakalizibide kulya munsuma wakwe mwini, kunywida munkomeki yakwe, akulala akaango kakwe, nkabela kulinguwe kakali mbuli mwana musimbi wakwe. 
Lino muvubi wakaswaigwa mweenzu, nikuba boobo taakwe naakayanda kuti ajaile mweenzu niiba yomwe yambelele zyakwe, naa ŋombe yakwe pe, pele wakabweza kabelele kamucete, wakajaila mweenzu wakwe ooyo wakaza kuzoomuswaya.”
Mpoonya Devedi wakanyema. Eelyo wakati kuli Natani, “Mbubonya mbuli Mwami Leza mbwali muumi, ncobeni ooyo mwaalumi wakacita boobo uleelede kufwa. 
Alimwi aako kabelele uleelede kukabbadela kone, nkaambo wacita eeci cintu, alimwi nkaambo tajisi luse.”
“Nduwe mwaalumi ooyo.” Mbwaakaamba Natani kuli Devedi. “Mboobu mbwaamba Mwami Leza wa Isilayeli, ‘Ndakakunanika kuti ube mwami wa Isilayeli, akukuvuna kuzwa kuli Saulu, 
alimwi ndakakupa buvubi bwasimalelo wako, abakaintu bakwe, akukupa musyobo wa Isilayeli awa Juda, nikwakali kuti naa eezi zyakakuceela nindakakupa azimwi ziinda waawa.’ 
Ino nkaambo nzi nconyansya majwi aa Mwami Leza akucita cibi eeci? Wajaya Uliya Muhiti apanga akutola mukaintu wakwe kuti abe mukaintu wako, wacitya kuti Baamoni bamujaye apanga. 
Nkaako kulwana takukamani mumukwasyi wako, nkaambo wandinyansya mebo, alimwi watola muka Uliya Muhiti kuti abe mukaintu wako. 
Ndalumbizya kuti, ‘Njookubusizya bubi kuzwa mumukwasyi wako omwini, alimwi njoobatola bakaintu bako akuyoobapa kumweenzinyoko, ooyo uyoolalika bakaintu bako mukaanzambwene. 
Eeci cintu wakacicita mukusisikizya, pele mebo cintu ncenticite ndacicita Baisilayeli boonse kababwene zuba kalitwamwaaba.’”
Mpawo Devedi wakati kuli Natani, “Ndabisizya Mwami Leza.” Eelyo Natani wakati kuli Devedi, “Awalo Mwami Leza walekelela cibi cako, tokoofwa pe. 
Nikuba boobo, nkaambo kaceeci ncookacita mukunyansya Mwami Leza, mwana ooyo uutikazyalwe takaimi.” 
Amane Natani wakabweeda kuŋanda yakwe.
Nkaako Devedi wakakombela mwana ku Mwami Leza, eelyo Devedi wakaliimya kulya, wakanjila muŋanda akulala ansi masiku oonse. 
Mpawo bapati bamukwasyi wakwe bakaima munsi aanguwe kuti bamubusye kuzwa waawo mpaakalede, pele wakakaka. Taakwe naakabuka, nikuba kulya cilyo ambabo pe. 
Lino mubuzuba bwaciloba mwana wakafwa. Nkabela babelesi ba Devedi bakayoowa kuyoomwaambila kuti mwana wafwa. Nkaambo bakati, “Mubone mwana naacili muumi twakasola kwaambaula anguwe, nikuba boobo taakwe naakatuswiilila pe, ino mbubuti mbotunga twamwaambila kuti mwana wafwa? Ambweni alicise.”
Pele Devedi naakabona kuti babelesi bakwe balavwiya-vwiya, wakaziba kuti mwana wafwa. Mpoonya Devedi wakati kubabelesi bakwe, “Sena mwana wafwa?”
Aawo Devedi wakabuka wasamba akunana mafuta akusama zisani zimbi. Mpoonya wakanjila mucikombelo ca Leza akukomba. Amane wakainka kuŋanda yakwe, nkabela naakakumbila, bakamubikkila zyakulya, eelyo wakalya.
Babone boobo babelesi bakwe bakati kulinguwe, “Ino ninzi eeci ncoocita? Mwana naacili muumi, wali kuliimya kulya akulila, pele ciindi mwana naafwa, wabuka walya cilyo.”
Walo wakati, “Ciindi mwana naacili muumi, ndali kuliimya kulya akulila, nkaambo ndali kuti, ‘Ino nguni uuzi ambweni Leza ulandifwida luzyalo kuti mwana apone?’ 
Pele lino wafwa kale, ino nkaambo nzi nceceelede kuliimya kulya? Sena ndakonzya kumuboozya? Mebo njooinka kulinguwe, pele walo takooyooboola kulindime pe.”
Mpoonya Devedi wakasangalazya mukaintu wakwe Batisyeba, wakamusandukila. Kumane wakazyala mwana mulombe ooyo ngwaakaulika kuti Solomoni. Awalo Mwami Leza wakayandisisya Solomoni. 
Lino wakatumya makani kuli Devedi kwiindila muli Natani musinsimi, ncenciceeco Devedi ncaakamuulikila kuti Jedidiya nkokuti Muyandwi wa Leza kweendelana amajwi aa Mwami Leza.
Lino Jowabu wakalwana munzi wa Laba awa Baamoni, akuzunda lubazu lumwi lwamunzi ooyo. 
Mpawo Jowabu wakatuma batumwa kuli Devedi akwaamba kuti, “Ndaulwana munzi wa Laba, alimwi ndasaala mikalo yamunzi ooyu. 
Lino kobunganya basinkondo boonse aabo basyeede, uze uzooyake zivuka kuzoozinguluka munzi uuzunde woonse, mukuti ndauzunda inga uyooitwa zina lyangu.” 
Aboobo Devedi wakabunganya basinkondo boonse akuunka ku Laba kuyoolwana, mpawo wakazunda. 
Mpoonya wakasamununa mwami wakooko musini, musini ooyo wakali kulema talenta lyomwe lyangolida, mulinguwo kwakali abbwe lidula. Devedi wakasamikwa musini ooyo. Alimwi wakaletelezya azisaalo zyamunzi zinji. 
Wakaletelezya abantu bakali mulinguwo, wakabapa mulimo wakubelesya masaha, mapiki, tweembe akubabelesya mulimo wakuuma zitina. Mbombuboobu Devedi mbwaakali kucita kuminzi ya Baamoni yoonse. Mpoonya Devedi abantu boonse bakapilukila ku Jelusalemu.
Abisalomu mwana mulombe wa Devedi, wakalijisi mucizi mubotu wakali kutegwa Tamaa. Aminoni mwana wamuŋanda imwi ya Devedi wakamuyanda. 
Nkabela Aminoni wakapenga kapati mumoyo, mane limwi wakaciswa nkaambo kakuyeeya mucizi wakwe ooyo, mukuti taakana kwatwa pe. Eelyo cakamuyumina Aminoni kucita cintu cimwi kuli Tamaa. 
Aminoni wakalijisi mweenzinyina wakali kutegwa Jonadabu, mwana mulombe wa Syimeyi, munyina Devedi. Jonadabu wakali mumpelenge. 
Wakati kulinguwe, “O mwanaa mwami, nkaambo nzi ncoumbaalilwa buzuba abuzuba? Sena tokonzyi kundaambila.”
Eelyo Jonadabu wakati kulinguwe, “Kolala abulo bwako ulicisye-cisye. Nkabela uso asika kuzookubona, umwaambile kuti, ‘Nikwaboola mucizi wangu Tamaa azoondibambile cakulya akundipa, andisanine.’” 
Aboobo Aminoni wakalala akulicisya-cisya.
Mpoonya Devedi wakatuma Tamaa kuŋanda ya Aminoni, wakati, “Koya kuŋanda yamunyinandumi wako Aminoni, ukamujikile cakulya.” 
Aboobo Tamaa wakainka kuŋanda yamunyinandumi wakwe wakalede. Eelyo wakabuula busu bweelede wabukanda. Wakapanga tunkwa kalangilila. 
Wakagwisya cikangilo wapula, pele wakakaka kulya. Mpoonya Aminoni wakati, “Bantu boonse bazwide anze.” Aboobo bantu boonse bakazwa. 
Mpoonya Aminoni wakati kuli Tamaa, “Leta cakulya kubulo, undisanine kabotu.” Eelyo Tamaa wakabweza zinkwa eezyo nzyaakakanga akuzitola kubulo bwa Aminoni munyinandumi. 
Ciindi naakaswena aafwiifwi kuti amusanine, wakamujata akumwaambila kuti, “Ino mbuti kuti toona a yebo, o mucizi wangu?”
Walo wakamwiingula kuti, “Peepe, o munyinandumi wangu, utandisungilizyi pe, nkaambo cintu cili boobo cilatondwa, tacicitwi mu Isilayeli. Utaciciti cintu eeci cabufuba-fuba. 
Ino bantu bayoondilanga buti? Ayebo lwako omwini uyooba mufuba-fuba mu Isilayeli. Nkaako lino ndakukumbila, ukaambaule amwami nkaambo takookukasya kukwatana ambebo pe.” 
Pele taakwe naakamuswiilila, alimwi mukuba aanguzu kwiinda nguwe, wakamujata woona anguwe.
Mpoonya Aminoni wakamucimwa, wakamucimwa kwiinda mbwaakali kumuyanda. Eelyo Aminoni wakati kulinguwe, “Buka, uunke.”
Walo wakati, “Peepe, o munyinandumi wangu, kuti unditande ulabisya kwiinda ceeci ncoocita.”
Wakaita mubelesi wakwe mulombe akumwaambila kuti, “Mutandile anze ooyu mukaintu ujale mulyango azwa.” 
Aboobo mubelesi wakwe wakamutandila anze akuujala mulyango ciindi naakazwa. Ciindi eeco Tamaa wakasamide cisani cilamfu cakajisi maboko malamfu, nkaambo mbombuboobu basimbi bapati bamwami batakazi baalumi mbubakali kusama mumazuba aayo. 
Mpoonya Tamaa wakalibikka twe kumutwe akudelaula cisani eeco ncaakasamide, eelyo wakalijata kumutwe akuya bweenda kumwi kaya bulilisya. 
Mpoonya aawo mupati wakwe Abisalomu wakati kulinguwe, “Sena munyinandumi wako Aminoni wali aanduwe? Koumuna buyo omucizi wangu mmunyinandumi wako, utakatazigwi amakani aaya.” Aboobo Tamaa wakakkala kali mubuumba muŋanda yamunyinandumi Abisalomu.
Nkabela ciindi mwami Devedi naakamvwa zintu eezi zyoonse, wakanyema kapati. 
Pele Abisalomu taakwe ncaakaambaula kuli Aminoni niciba cili buti, nikuba boobo Abisalomu wakasula Aminoni, nkaambo kakuti wakajata mucizi wakwe.
Lino nikwakainda myaka yobilo iizwide, Abisalomu wakali abasikugela mbelele ku Baalihazo kufwiifwi aku Efulemu, eelyo Abisalomu wakati atambe bana balombe boonse bamwami. 
Mpawo Abisalomu wakasika kumwami akwaamba kuti kulinguwe, “Langa mubelesi wako ulijisi basikugela mbelele, ndakumbila mwami ababelesi bakwe bainke amubelesi wako.”
Pele mwami wakati kuli Abisalomu, “Peepe, mwanaangu, tutainki toonse, kutegwa tutakakukatazyi.” Lino wakamukombelezya, nikuba boobo taakwe naakazumina, wakamuleka buyo.
Mpoonya Abisalomu wakati, “Kuti naa toyandi, ndakukumbila kuti Aminoni mwanookwesu tuunke limwi.”
Pele Abisalomu wakamukombelezya mane kusikila naakamuzumizya Aminoni abana balombe bamwami, bakainka anguwe.
Mpoonya Abisalomu wakalailila babelesi bakwe kuti, “Mumulangisisye, ciindi Aminoni akolwa waini, mumuume akumujaya. Mutayoowi pe. Kayi ndime ndamulailila! Amube basicamba alimwi amube baalumi basinguzu.” 
Aboobo babelesi ba Abisalomu bakacita Aminoni mbubonya mbuli mbwaakabalailila. Mpoonya boonse bana balombe bamwami bakanyamuka, umwi aumwi wakatanta myuulu yakwe batija.
Nibakacili kuya butija, makani akasika kuli Devedi kuti, “Abisalomu wajaya bana balombe boonse bamwami, taakwe naba omwe wasyaala pe.” 
Mpoonya mwami wakanyamuka, wadelaula zisani zyakwe walala ansi, babelesi bakwe boonse bakaimvwi munsi lyakwe, abalo bakadelaula zisani zyabo. 
Pele Jonadabu mwana mulombe wa Syimeyi, munyina Devedi wakati, “Mwami wangu, utayeeyi kuti balombe boonse bajaigwa pe, Aminoni alikke nguwajaigwa, kwiindila mukulailila kwa Abisalomu. Aaya ngamakanze ngaakajisi kuzwa ciindi naakajata mucizi wakwe Tamaa. 
Lino mwami simalelaangu, atabi nacibikka kumoyo cakuyeeya kuti bana balombe boonse bamwami bafwa, Aminoni alikke nguwafwa.”
Lino Abisalomu wakalitijide. Nkabela mulindizi naakalanga, wakabona bantu banji kapati bakali kuzwida kunzila ya Holonaimu kubbazu lyakucilundu. 
Mpoonya Jonadabu wakati kumwami, “Langa, bana balombe bamwami basika, mbubonya mbuli mbwindakwaambila, ncobeni mbokubede.” 
Mbwaakamanina buyo kwaamba, bakasika akoomoka, awalo mwami ababelesi bakwe boonse bakalila kapati.
Pele Abisalomu wakalitijide akuunka kuli Talimayi, mwana mulombe wa Ahihudi mwami waku Gesyu. Nkabela Devedi wakalila mwanaakwe Aminoni buzuba abuzuba.
Mbombuboobu Abisalomu mbwaakatija akuunka ku Gesyu, wakakkala ooko kwamyaka yotatwe. 
Lino mwami wakayandisya kuya kuli Abisalomu, nkaambo moyo wakwe wakakkala kumakani aalufu lwa Aminoni naakabona kuti wafwa kale.
Lino Jowabu mwanaa Zeluiya wakabona kuti moyo wamwami uli kuli Abisalomu. 
Aawo Jowabu wakatuma muntu ku Tekowa, kuyooleta mukaintu musongo akumwaambila kuti, “Licengeezye mbuli muntu uulaadilwe, usame zisani zyakulila utanani mafuta kutegwa ulangike mbuli mukaintu walikulila mufu kwamazuba manji. 
Uunke kumwami, ukaambe ncetikwaambile.” Aboobo Jowabu wakamwaambila cakwaamba. 
Ciindi mukaintu waku Tekowa naakasika kumwami, wakamuvuntamina akumulemeka waamba kuti, “Kondigwasya, o mwami.”
Mpawo mwami wakati kulinguwe, “Ino ujisi penzi nzi?” Walo wakaingula kuti, “Mebo ndimukamufu. 
Lino ndemubelesi wako, ndakajisi bana balombe bobilo, kabali musokwe bakapampana akulwana mukuti kwakanyina uubavuna umwi wakauma mweenzinyina wamujaya. 
Lino mukwasyi oonse wabukila mubelesi wako akwaamba kuti, ‘Tupe mwana ooyo wakajaya munyina, kutegwa awalo tumujaye nkaambo wakajaya munyina. Eeci caamba kuti balanyonyoona awatibe sikukona. Bayanda kuzimaanya buumi bwamwanaangu mbubonya mbuli buzimwa kkala lyamulilo, akutasiila mwaalumi wangu zina niluba lunyungu anyika.’”
Mpoonya mwami wakati kumukaintu, “Koya kuŋanda yako, njooingula kabotu.”
Eelyo mukaintu waku Tekowa wakati kumwami, “Mulandu ube alindime, o mwami simalelaangu, akumukwasyi wataata, pele kulinduwe abulelo bwako kutabi mulandu nouceya pe.”
Amvwe boobo mwami wakati, “Kufumbwa muntu uutikupenzye umulete kulindime, taciyookupenzya limbi pe.”
Mpoonya mukaintu wakati, “Komba ku Mwami Leza wako, kuti uubweedezya mulandu wakutila bulowa atacinyonyooni limbi, nanga mwanaangu tajaigwi oobo.”
Mpoonya mukaintu wakati, “Akaka, mubelesi wako kacaamba alimwi kumwami simalelo wakwe.”
Eelyo mukaintu wakati, “Ino nkaambo nzi nokanza cintu cili boobo kubantu ba Leza? O mwami olizula omwini mukuti tosoli kuboozya mwanaako wakatija. 
Swebo toonse tuleelede kuzwa, nkaambo tuli mbuli maanzi aatikila aansi, aanga taakonzyi kubunganyizigwa alimwi. Naba Leza tanyonyooni buumi pele ulapa nzila yakuleta baabo batijide. 
Lino ndaboolela kuzooamba eeci kumwami simalelo wangu nkaambo bantu bandiyoosya. Aboobo mubelesi wako wakayeeya kuti, ‘Ndiyooambaula kumwami kuti ambweni inga mwami uyoocita ncakumbila mubelesi wakwe. 
Nkaambo mwami uyoomvwa, akuvuna mubelesi wakwe kuzwa kumuntu ooyo uyoondinyonyoona antoomwe amwanaangu mulombe kundigwisya mulukono oolo Leza ndwaakapa bantu bakwe.’ 
Eelyo mubelesi wako wayeeya kuti, ‘Ma cisyomezyo camwami simalelo wangu cilanduumbulizya, nkaambo mwami simalelo wangu uli mbuli mungelo wa Leza mukuziba cibotu acibi. Mwami Leza wako abe anduwe.’”
Mpoonya mwami wakaingula mukaintu ooyu kuti, “Utandisisi kufumbwa cintu ncenti kubuzye.”
Mwami wakati, “Sena tali Jowabu wakwaambila zyoonse eezi?”
Lino mubelesi wako Jowabu wakacita oobu kuti asandule bweende bwamakani. Pele mwami wangu musongo uli mbuli mungelo wa kujulu mukuziba zintu zyoonse zili ansi aano.”
Bweende-bweende mwami wakati kuli Jowabu, “Langa, lino ndazumina. Koya ukamulete Abisalomu.”
Mpoonya Jowabu wakakotama mukulemeka, akumulumbaizya. Wakaamba kuti, “Sunu mubelesi wako ulizi kuti wamubeda aaluse, o mwami simalelo wangu, mukuti wazumina ncindakumbila.” 
Aboobo Jowabu wakanyamuka wakainka ku Gesyu kuyooleta Abisalomu ku Jelusalemu. 
Naakamusisya mwami wakati, “Kakkede ooko kuŋanda yakwe, atasiki kuzoondibona pe.” Aboobo Abisalomu wakakkala kuŋanda yakwe, taakwe naakabonana amwami.
Lino mucisi ca Isilayeli coonse kakutakwe muntu naba omwe wakali kutembaulwa mbuli Abisalomu akaambo kabubotu bwakwe. Kuzwa kumaulu kusikila kumutwe taakali kunongeka.
Ciindi naakali kugelwa mwaka amwaka wakali kupima masusu aakwe akujana kuti alema masyekeli aali myaanda yobilo. 
Abisalomu wakazyede bana balombe botatwe, musimbi omwe, wakali kutegwa Tamaa. Tamaa wakali mukaintu mubotu ciwa.
Abisalomu wakakkala mu Jelusalemu kwamyaka yobilo iizwide katanabonana amwami. 
Abisalomu wakaita Jowabu kuti azoomutume kumwami, pele Jowabu taakwe naakasika. 
Lino Abisalomu wakati kubabelesi bakwe, “Mwabona muunda wa Jowabu ulibambene awangu, alimwi mulibwene kuti ulilimide maila. Kamuya mukaatente.” Nkaako babelesi ba Abisalomu bakatenta muunda ooyo.
Mpoonya Jowabu wakainka kuli Abisalomu kuŋanda yakwe akumwaambila kuti, “Ino nkaambo nzi babelesi bako ncibatenta muunda?”
Abisalomu wakaingula kuti, “Bona, ndakatumya jwi kulinduwe kuti, ‘Boola kuno nzookutume kumwami,’ kuyoomubuzya kuti, ‘Ino wakandigwisizya nzi ku Gesyu? Nicali kwiinda kubota nindacili nkuko.’ Ndiyanda kubonana a mwami, kuti naa ndijisi mulandu akandijaye buyo.”
Mpoonya Jowabu wakainka kumwami akumwaambila makani aaya, eelyo Devedi wakaita Abisalomu. Wakasika kumwami akukotama mukulemeka mwami, mwami wakamyonta Abisalomu.
Bweende-bweende Abisalomu wakalijanina nkalaki amabbiza abasinkondo bali makumi osanwe bazuzaana kumbele lyakwe. 
Nkabela Abisalomu wakali kunga wabuka cifumo-fumo ulaima kumbali aanzila kumanjililo, eelyo kufumbwa muntu wakali kusika kumwami akaambo kakutongooka, Abisalomu wakali kumwiita akubuzya kuti, “Ino wazwida kumunzi nzi?” Nkabela aamba kuti, “Mubelesi wako ngwamusyobo uuli bobuya mu Isilayeli.” 
Abisalomu wakali kuti, “Bona, makani aako ali kabotu alimwi aliluleme, pele mwami taakabika muntu wakuswiilila matongoosi aanu pe.” 
Abisalomu wakali kwiindilizya akuti, “Akaka, nikwali kuti ndendime mubetesi, nikwali kunga muntu woonse uuli aamulandu naa matongoosi asika kulindime ndamubeteka buluzi.” 
Kwakali kunga muntu aswena afwiifwi kuzoomulemeka, wakali kutandabika maanza wamujata akumumyonta. 
Mbombuboobu Abisalomu mbwaakali kucitila Baisilayeli boonse bakali kusika kumwami kuzoobetekwa, nkaako Abisalomu wakabatola myoyo Baisilayeli.
Nikwakamana myaka yone Abisalomu wakati kumwami, “Nkoo nduunke nkape cikonke cangu ku Mwami Leza mu Hebuloni. 
Nkaambo mebo ndemubelesi wako ndakakonkezya ciindi nindakacikkede ku Gesyu mu Alamu ndakati, ‘Kuti naa ncobeni Leza akandipilusye kabotu ku Jelusalemu, ndizoomukomba ku Hebuloni.’”
Mpoonya mwami wakati, “Koya muluumuno.” Aboobo Abisalomu wakanyamuka akuunka ku Hebuloni. 
Nikuba boobo wakatumide bantu cakusisikizya kumisyobo yoonse ya Isilayeli kati, “Mbomuti mvwide buyo mweembo uulila, mwaambe kuti, ‘Abisalomu ngo mwami mu Hebuloni.’” 
Nkabela Abisalomu wakainka abasinkondo bali myaanda yobilo kuzwa ku Jelusalemu bakali kumusindikila kabatazi cakali kucitika. 
Abisalomu naakacili kupa zipaizyo, wakatumina kuyooita Ahitofeli, mulailili wa Devedi uuzwa ku Gilo. Mbombuboobu nkamu yabazangi mbuyakakomena kapati, mbubakali kuyabuvula bantu bakali a Abisalomu.
Lino kwakasika mutumwa kuli Devedi wakati, “Bantu ba Isilayeli baccilila Abisalomu.”
Mpoonya Devedi wakati kubabelesi bakwe boonse aabo bakali aanguwe ku Jelusalemu, “Amunyamuke tutije, nkaambo ambweni inga taakwe naba omwe uuti zookonzye kutija asika Abisalomu. Amufwambaane kunyamuka atatweenzyi akutuletela bubi anyonyoona munzi woonse apanga.”
Eelyo babelesi bamwami bakati kulinguwe, “Bona, babelesi bako balilibambilide kucita kufumbwa mwami simalelo wabo ncayeeya.” 
Aboobo mwami wakainka kumbele, abalo bamukwasyi wakwe boonse bakamutobela. Mwami wakasiya bamwanakasuwa bakwe bali kkumi kuti babambe munzi wakwe.
Lino mwami wakainka, bantu bakwe boonse bakamutobela, bakaakwiima kuŋanda yamamanino. 
Ooko babelesi bakwe boonse nkubakalikwiinda kumbali aanguwe, Bakeleti, Bapeleti, a Bagiti boonse bakali myaanda iili cisambomwe bakamutobela kuzwa ku Gati. 
Mpoonya mwami wakati kuli Itayi Mugiti, “Ino yebo ututobelela nzi? Kobweeda ukakkale amwami uyoolela, nkaambo yebo uli wamasi, alimwi wakatija buya kunyika yako. 
Ookasika jilo, ono sunu inga ndakucita buti kuti uunke andiswe, kakuli ambebo nsizi nkweya? Kobweeda, uunke abasicisinyoko. Mwami Leza akubede aaluse alimwi asyomeke kulinduwe.”
Itayi wakaingula mwami kuti, “Mbubuli Mwami Leza mbwali muumi amwami simalelo wangu mbwali muumi, kufumbwa ooko mwami simalelo wangu nkwayooba, nikuba kufwa naa buumi, ambebo ndemubelesi wako nkweyooba.”
Mpoonya Devedi wakati kuli Itayi, “Koya ino, inda kumbele.” Itayi Mugiti wakainda kumbele, walo abantu bakwe boonse amikwasyi yabo. 
Bantu boonse nibakabona mwami abantu bakwe kabainda, bakalila kumane mwami abantu bakwe boonse bakazubuka kalonga ka Kidiloni bagama kunkanda.
Lino Zadoki a Balevi boonse bakasika, mpoonya awalo Abiyata wakasika. Balevi bakayumwide bbokesi lyacizuminano ca Leza bakalitula kusikila bantu boonse nibakaindilila munzi. 
Mpoonya mwami wakati kuli Zadoki, “Bweedezya bbokesi lyacizuminano ca Leza mumunzi. Kuti naa Mwami Leza andibede aaluse, uyoondiboozya kuzoolibona mbolikkede. 
Pele kuti naa Mwami Leza waamba kuti, ‘Nsiboteledwe anduwe, mbubo citicitike cicitike, eelyo acite kufumbwa cimubotela.’” 
Alimwi mwami wakati kuli Zadoki mupaizi, “Langa nduwe muntu mupati wa Mwami Leza. Lino kobweeda buyo kumunzi muluumuno, yebo a Abiyata abana banu bobilo, Ahimaazi mwanaako, a Jonatani mwana wa Abiyata. 
Bona, njoolindila kuzito zya Jolodani munkanda mane kusikila nkamvwe kuzwa kulinduwe. 
Aboobo Zadoki a Abiyata bakabweedezya bbokesi lyacizuminano ca Mwami Leza ku Jelusalemu akukkala nkukonya.”
Devedi wakatanta atala aacilundu ca Oliva kaya bweenda amaulu buyo kumwi ulalila, alimwi kalivumbide kumutwe. Abalo bantu boonse bakali aanguwe bakalilivumbide kumitwe kabamutobela ooku kabaya bulila. 
Mwami Devedi wakamvwa kuti, “Ahitofeli uli akati kabazangi ba Abisalomu.” Mpawo Devedi wakati, “O Mwami Leza, ndakukomba, kosandula kulailila kwa Ahitofeli kuti kube kwabufuba-fuba.”
Devedi naakasika atala aacilundu aawo aakali kukombelwa Mwami Leza, wakabona Husyayi Muanaki kazoomucingauzya acibaki cidelaukide, alimwi kabikkide vu amutwe. 
Devedi wakati kulinguwe, “Bona wanditobela tacikootugwasya pe, 
noopiluka kumunzi ukaambile Abisalomu, kuti ‘Ndaba mubelesi wako, omwami mbubonya mbuli mbundakali mubelesi wauso ciindi cakamana, lino ndaba mubelesi wako.’ Munzila eeyi uyoozunda malailile aa Ahitofeli. 
Kayi Zadoki a Abiyata bapaizi banookkede anduwe kuya? Aboobo kufumbwa ncoyoomvwa kuzwa kuŋanda yabwami, ukaambile Zadoki a Abiyata bapaizi. 
Nkaambo balijisi bana balombe ba: Ahimaazi mwanaa Zadoki, a Jonatani mwana wa Abiyata, aaba mbotinoyootuma kufumbwa ncoomvwa.”
Aboobo Husyayi mweenzinyina Devedi wakanjila mumunzi ciindi Abisalomu naakali kunjila mu Jelusalemu.
Lino Devedi naakainda kumbele buniini kuzwa atala aacilundu, Ziba mubelesi wa Mefibosyeti wakaswaangana anguwe, ambongolo zyobilo zyakaangidwe kale zyuuno, kumwi kaziyumwide zinkwa zili myaanda yobilo, zikama zyansaansa ziyanikidwe zili mwaanda, zibunge zyankuyu zili mwaanda, alimwi ankomo yawaini. 
Mwami wakabuzya Ziba kuti, “Ino waziletela nzi eezi?”
Mpawo mwami wakati, “Ino Mefibosyeti muzyukulu wa Saulu simalelo wako uli kuli?”
Mpoonya mwami Devedi wakati kuli Ziba, “Bona, zyoonse zyakali zya Mefibosyeti, lino zyaba zyako.”
Ciindi mwami Devedi naakasika ku Bahilimu, kwakasika mwaalumi umwi wamukwasyi waciinga ca Saulu, wakali kutegwa Syimeyi mwana mulombe wa Gela, kaza buza wakali kusinganya mwami. 
Alimwi wakafusa mabwe kuli Devedi akuli balupati-pati bakwe boonse, nikuba kuti balindizi abasilumamba bakazingulukide mwami. 
Ciindi Syimeyi naakali kutukila wakali kuti, “Kozwa, kozwa, yebo omujayi, omuntu mubi! 
Mwami Leza wabweedezya mulandu wabujayi bwako kumukwasyi wa Saulu, ooyo ngookanyanga bwami. Ino ncili Mwami Leza wapa mumaanza amwanaako Abisalomu bulelo. Bona lino mapenzi akusikila, nkaambo uli mujayi.”
Aawo Abisyayi mwanaa Zeluiya wakati kumwami, “Ino nkaambo nzi eeci cibwa cifwide nocisinganya mwami simalelo wangu? Nkoo nduunke mebo nkacizutule mutwe.”
Pele mwami wakati, “Peepe, tabusyi oobo nobana ba Zeluiya! Ooyu uusinganya ndiza Mwami Leza nguwamwaambila kuti, ‘Singanya Devedi.’ Ino nguni uunga wabuzya kuti, ‘Nkaambo nzi ncoocita obuya?’” 
Mpoonya Devedi wakati kuli Abisyayi akubabelesi bakwe boonse, “Amubone, mwanaangu ndemwini wamuŋanda nguuyanda kundijaya, ino mwati cilaba buti ku Mubenjamini ooyu. Amumuleke buyo, kasinganya, ambweni Mwami Leza nguwamulailila. 
Ambweni inga cilaba kuti Mwami Leza ulabona mapenzi aangu aakuti uyoondiboozezya bubotu akaambo kakusinganyizigwa ooku.” 
Aboobo Devedi abantu bakwe bakali kuya bweenda munzila, awalo Syimeyi keenda kunselelo lyacilundu kubbazu limwi, ooku kasinganya akufusa mabwe kumwi kalundumuna lusuko. 
Mwami Devedi abantu boonse aabo mbaakali aabo, bakasika kabakatede ku Jolodani, eelyo ooko nkukonya wakalyookezya.
Lino Abisalomu a Baisilayeli boonse bakali aanguwe nibakasika ku Jelusalemu, Ahitofeli wakali aambabo. 
Nkabela Husyayi Muanaki, mweenzinyina Devedi, wakasika kuli Abisalomu, mpoonya wakati kulinguwe, “Aongole mwami! Aongole mwami!”
Abisalomu wakati kuli Husyayi, “Ino wamulekela nzi mweenzinyoko? Ino nkaambo nzi nootakainka anguwe?”
Husyayi wakati kuli Abisalomu, “Peepe, nkaambo ooyo wasalwa a Mwami Leza, abantu boonse Baisilayeli, ndiyooba wakwe akukkala anguwe. 
Alimwi, ino nguni ngwetimanine milimo? Njelede kumanina mwana. Mbubonya mbuli mbwindakamanina uso, ayebo mbwetikumanine milimo.”
Mpoonya Abisalomu wakati kuli Ahitofeli, “Tulailile, ino tweelede kucita buti?”
Mpawo Ahitofeli wakati kuli Abisalomu, “Konjila kuli bamwanakasuwa bauso, aabo mbaakasiya kuti kababamba ŋanda. Baisilayeli boonse mbobatikavwide bayooziba kuti wabasinkondonyina uso, eelyo bantu boonse aabo mboli aabo bayooyuma-yuma.” 
Mpawo bakabambila Abisalomu tente atala aalululi, eelyo Abisalomu wakanjila kuli bamwanakasuwa bawisi Baisilayeli boonse kababwene.
Malailile aakapa Ahitofeli akali mbuli kuti majwi aazwa kuli Leza wini. Mbombuboobu malailile aa Ahitofeli mbubakali kwaaswiilila boonse bobilo Devedi a Abisalomu.
Lino Ahitofeli wakaya kumbele akwaambila Abisalomu kuti, “Nindasala baalumi zyuulu zili kkumi, nkabela nindanyamuka akutobela Devedi masiku. 
Nindaakumusikila ciindi ncakatende akuzingwa nindaakumukonga, eelyo aabo bantu mbali aabo nibamutija, nindajaya buyo mwami alikke, 
kwamana bantu boonse ndabaleta kulinduwe mbuli nabwiinga mbwaboola kumulumaakwe. Kuti naa Devedi wafwa, bantu boonse balaba muluumuno.” 
Eelyo kulaya ooku kwakamubotela Abisalomu abapati boonse baku Isilayeli.
Mpoonya Abisalomu wakati, “Amumwiite awalo Husyayi Muanaki kuti tumvwe mbwataambe.” 
Husyayi naakasika, Abisalomu wakati kulinguwe, “Teelela mbwaamba Ahitofeli, sena tweelede kucita mbuli mbwaalailila? Kuti naa tabusyi, waambe.”
Mpoonya Husyayi wakati kuli Abisalomu, “Kwaciindi cino kulailila kwa Ahitofeli takuli kabotu pe.” 
Husyayi wakaya kumbele akwaamba kuti, “Ulizi kuti uso abantu bakwe mbaalumi basinguzu kapati alimwi mbakali, bali mbuli munyama wabutambo wabbidwa bana musokwe. Kuleka boobo, uso ulizi kabotu zyamakani aankondo, takonzyi koona abasinkondo bakwe pe. 
Bona nikuba kwaciindi cino uliyubide mumpangala nibuba busena busisikide. Lino kuti akasaangune nguwe kulwana, kufumbwa ooyo uyooamvwa uyooti, ‘Bajaigwa bantu batobela Abisalomu.’ 
Naba mwaalumi singuzu, ulaacamba uuli mbuli syuumbwa, mumazwi muyoomutontola nkaambo Baisilayeli boonse balizi kuti uso mwaalumi singuzu, alimwi abaabo boonse mbali aabo mbubonya. 
Lino kulailila kwangu nkwakuti, Baisilayeli boonse baleelede kubungana kuzwa ku Dani kusikila ku Biiyasyeba, bavule kabatabaliki mbuli musenga wankomwe yalwizi, kwaambisya uunke kunkondo yebo lwako omwini. 
Aboobo tuyoomuunkila kubusena ooko kufumbwa nkwayoojanwa, tuyoomuvumpa mbubonya mbuli mume mbuuboola koonse-koonse ansi. Eelyo tuyoobamana doo, taakwe muntu naba omwe uuti kasyaale. 
Kuti naa watijila mumunzi umwi Baisilayeli boonse bayookolomona munzi ooyo mukkuti kuti kutakasyaali mulinguwo kabwe nokaba komwe.”
Lino Abisalomu a Baisilayeli boonse bakati, “Kulailila kwa Husyayi Muanaki nkubotu kwiinda kwa Ahitofeli.” Mwami Leza nguwakanyonganya kulailila kwa Ahitofeli kutegwa aletele Abisalomu bubi.
Mpoonya Husyayi wakati kuli Zadoki a Abiyata bapaizi, “Mboobu Ahitofeli mbwaakalailila Abisalomu abapati ba Baisilayeli, ambebo mboobu mbundalailila. 
Lino amutume cakufwambaana kuyooambila Devedi kuti, ‘Utakooni kuzito zya Jolodani sunu pe, pele uzubuke, kutegwa mwami abantu bakwe boonse mbali aabo batajaigwi.’”
Lino Jonatani a Ahimaazi bakali kulindila ku Enilogeli, ooko kwakali musimbi mubelesi wakali kuunka kuyoobaambila makani ba Jonatani a Ahimaazi bakali kuunka kuyooambila mwami Devedi, bakali kucita oobo kabatanjili mumunzi kuyoowa kubonwa. 
Bumwi buzuba umwi mulombe wakababona, mulombe ooyo wakaambila Abisalomu, nkaako boonse bobilo bakeenda cakufwambaana, baakusika kuŋanda yamwaalumi umwi ku Bahulimu wakajisi mukalo mulubuwa lwakwe, bakanjila mumo. 
Mukaintu wakavumba mukalo amane wakamwaya-mwaya malila aawo, kuti kutazibwi. 
Ciindi bantu ba Abisalomu nibakasika kumukaintu bakati, “Bali kuli ba Ahimaazi a Jonatani?”
Mbubakainkila buyo, baalumi aabo bakazwa mumukalo mubakabede, mpoonya bakainka bakwaambila Devedi zyoonse eezyo Ahitofeli nzyaakalailila Abisalomu. Bakati, “Nyamuka, ufwambaane uzubuke mulonga.” 
Mpoonya Devedi wakanyamuka, abantu boonse mbaakali aabo, eelyo bakazubuka mulonga wa Jolodani, nibwakaca taakwe naba omwe watakana zubuka Jolodani.
Ciindi Ahitofeli naakabona kuti Kulailila kwakwe tiikwatobelwa, wakatanta mbongolo yakwe, akubweeda kuŋanda kumunzi wakwe mwini. Eelyo wakalailila makani oonse aaŋanda yakwe amane wakalisina, wakazikkilwa mucuumbwe cawisi.
Lino Devedi wakasika ku Mahanaimu. Eelyo Abisalomu wakazubuka mulonga wa Jolodani abantu Baisilayeli boonse. 
Mpawo wakabikka Amasa kuti abe silutwe wabasilumamba mubusena bwa Jowabu. Amasa wakali mwana wa Itula Muisyimayeli, wakakwete Abigelo, mwanaa Nahasyi, mucizi wa Zeluiya banyina Jowabu. 
Eelyo Baisilayeli a Abisalomu bakayaka zivuka mu Giliyadi.
Nkabela Devedi naakasika ku Mahanaimu ba, Syobi mwana mulombe wa Amiyeli wakali kuzwa ku Lodeba, Bazilayi Mugiliyadi wakali kuzwa ku Logelimu, 
bakaleta malo, amitiba mipati, zibiya, maila, busu, maila akangidwe, nyangu, 
buci, mabisi, mbelele, amafuta aaŋombe kuli Devedi abantu mbaakali aabo kuti balye, nkaambo bakati, “Bantu bafwa nzala, balikatede alimwi bafwide nyota munkanda oomo mobabede.”
Lino Devedi wakabunganya basilumamba aabo mbaakali aabo akubapa basilutwe bazyuulu abasilutwe bamyaanda. 
Devedi wakapambaula basinkondo muzibeela zyotatwe, cakusaanguna cakali kulangwa a Jowabu, cabili cakali kulangwa a Abisyayi mwanaa Zeluiya, mupati wa Jowabu, catatu cakali kulangwa a Itayi Mugiti. Eelyo mwami wakaambila bantu kuti, “Ambebo lwangu ndilainka andinywe.”
Pele baalumi aaba bakaingula kuti, “Toelede kuunka pe, nkaambo naa twazundwa akutija tabakwe makani andiswe, nikuba kuti cisela cesu cafwa, tabakwe makani. Pele yebo ulainda bantu bali zyuulu zili kkumi akati kesu. Ncokonzya kucita buyo nkututumina lugwasyo.”
Aawo mwami wakati kulimbabo, “Ndacita kufumbwa eeco ncekonzya kumucitila.” Aboobo mwami wakaima kumbali aamanjililo ciindi basilumamba nibakali kwiinda muzyuulu zyuulu amumyaanda myaanda. 
Mwami wakalailila Jowabu, Abisyayi, a Itayi kuti, “Amumufwide luzyalo mulombe Abisalomu akaambo kangu.” Basilumamba boonse bakamvwa ciindi mwami naakali kupa malailile kuli Basilutwe aaamba zya Abisalomu.
Lino basilumamba bakainka musokwe kuyoolwana a Baisilayeli nkondo yakalwaninwa mucisaka caku Efulemu. 
Baisilayeli bakazundwa ooko abasilumamba ba Devedi, nkabela buzuba oobo bantu banji bakajaigwa. Kwakafwa baalumi bali zyuulu zili makumi obilo. 
Lino nkondo yakali kuya bumwaika mucisi coonse. Bantu bakafwa mucisaka bakali banji kwiinda bakajaigwa apanga.
Mpawo Abisalomu wakaswaangana abasinkondo ba Devedi, wakatantide amyuulu yakwe ciindi myuulu niyakainda kunsi lyamitabi iivwevwede yamusamu mupati. Masusu aakwe akazingaila kumusamu mupati ooyo, aboobo wakasyaala kazuumbaana, myuulu eeyo njaakatantide yakaindilila. 
Umwi mwaalumi wakamubona, amane wakaambila Jowabu kuti, “Ndamubona Abisalomu kazuumbaana mumusamu mupati.”
Mpoonya Jowabu wakati kumwaalumi ooyo wakamwaambila, “Ma, wamubona ncobeni? Ino nkaambo nzi nootamujaya mpoonya aawo? Noocita boobo nindabotelwa alimwi nindakupa mali aansiliva aali kkumi alutambo lwabulwani.”
Pele mwaalumi ooyo wakati kuli Jowabu, “Nikuba kuti kandipegwa mali aansiliva aali cuulu nindatajaya mwanaa mwami pe. Nkaambo twakamvwa mwami naakalailila nduwe, Abisyayi a Itayi kuti, ‘Akaambo kangu mumufwide luzyalo mulombe Abisalomu.’ 
Nindamujaya kwamana mwami kayoomvwa, mukuti kunyina cisisika kulinguwe, yebo nootaakundikwabilila pe.”
Aawo Jowabu wakati, “Nsiciyandi kusowa ciindi kwaambaula anduwe.” Eelyo wakabweza masumo otatwe waakuyasa Abisalomu ziindi zyotatwe mucamba, ciindi eeci Abisalomu wakacili kuzumbaana mumusamu. 
Mpawo balombe bali kkumi babweza zilwanyo zya Jowabu bakazinguluka Abisalomu akumuuma bamujaya.
Mpoonya Jowabu wakasiba mweembo, basilumamba bakapiluka kuzwa nkubakali kutandaanya Baisilayeli, nkaambo Jowabu wakabalesya. 
Lino bakabweza Abisalomu akumusowela mumulindi mupati balundika mulwi wamabwe mupati. Aawo Baisilayeli boonse bakatijide kale kuya kumaanda aabo.
Lino Abisalomu kacipona wakayakide ciibalusyo cakwe mukkuti lyamwami, nkaambo wakati, “Nsijisi mwana mulombe wakuti abusye zina lyangu.” Eeco ciibalusyo wakacuulika zina lyakwe, aboobo mbociciitwa asunu.
Lino Ahimaazi mwanaa Zadoki wakati, “Nkoo nzuzaane nkaambile mwami makani aaya kuti Mwami Leza wamuvuna kuzwa kuli basinkondonyina.”
Mpawo Jowabu wakati, “Tokonzyi kutola makani sunu pe, uzooatola buzuba bumbi, nkaambo mwanaa mwami wajaigwa.” 
Mpoonya Jowabu wakati ku Mukusyi, “Koya ukaambile mwami eeco ncoobona.” Eelyo Mukusyi wakakotama cakulemeka kumbele lya Jowabu amane wazuza.
Mpoonya Ahimaazi wakati kuli Jowabu alimwi, “Taakwe makani, nzuzaane nditobele Mukusyi.”
Walo wakati, “Taakwe makani, ndilazuza.” Jowabu wakati kulinguwe, “Zuza.” Mpoonya Ahimaazi wakazuza akutola nzila iiinda mucibanda wamwiindila Mukusyi.
Lino Devedi wakalikkede akati kamilyango yobilo, mulindizi wakatanta alululi lwakumulyango wakubwaanda, nkabela naakalanga, wakabona mwaalumi kazuzaana. 
Mpawo mulindizi wakaambila mwami. Mwami wakati, “Kuti naauli alikke, nkokuti ulaamakani mabotu akwaamba.” Eelyo wakaswena.
Mpoonya mulindizi wakabona aumbi mwaalumi kazuzaana, mpawo mulindizi wakatambikizya kumulindizinyina kumulyango akwaamba kuti, “Bona nguulya aumbi mwaalumi uuza buzuza.”
Mpawo mulindizi wakati, “Muntu mutaanzi uzuzaana mbuli Ahimaazi mwanaa Zadoki.”
Mpoonya Ahimaazi wakajuzya mwami.
Eelyo mwami wakati, “Sena mulombe Abisalomu uli kabotu?”
Nkabela mwami wakati, “Mbubo, koya imina waalya.” Aboobo wakainka.
Mpawo Mukusyi wakasika, amane wakati, “Ndaleta makani mabotu, o mwami simalelo wangu. Nkaambo Mwami Leza sunu wakuvuna kuzwa kuli baabo bakakubukilide.”
Mwami wakati ku Mukusyi, “Sena mulombe Abisalomu uli kabotu?”
Eelyo mwami wakausa kapati, mpawo wakanyamuka watanta muŋanda yamujulu kumanjililo, uya bulila, wakali kuti, “Maawe, mwanaangu Abisalomu, mwanaangu Abisalomu, mwanaangu Abisalomu. Nindafwa ndime mubusena bwako, Abisalomu.”
Lino Jowabu wakaambilwa kuti, “Mwami ucilila Abisalomu.”
Buzuba oobo akati kabasilumamba kuzunda kwakasanduka kuba dilwe, nkaambo mubuzuba oobo bakamvwa kuti, “Mwami ulila mwanaakwe.” 
Bantu nibakanjila mumunzi buzuba oobo bakali kuya bunombaila mumunzi mbubunombaila basilumamba beenda kabauside akaambo kakuzundwa munkondo. 
Mwami wakalivumba kubusyu, wapozomoka wakati, “Maawe, mwanaangu Abisalomu, Abisalomu, mwanaangu, mwanaangu.”
Mpoonya Jowabu wakanjila muŋanda yamwami akwaamba kuti, “Sunu watyompya bantu bako boonse aabo bakuvuna yebo abana bako balombe, bana bako basimbi, bakaintu bako, abamwanakasuwa bako. 
Nkaambo ulayanda bakusulide akubasula bakuyanda. Bona sunu wacisalazya kuti basilutwe abasinkondo tabakwe makani kulinduwe, lino sunu ndabona kuti, Abisalomu naali muumi, swebo toonse katumana kufwa, noobotelwa. 
Nyamuka uunke ukaumbulizye basinkondo. Masimpe ndakonkezya kuli Leza, kuti naa utainki, taakwe muntu naba omwe uutisyaale anduwe masiku aaya. Nkabela eeci cilakubijila kwiindilila. 
Mpoonya mwami wakanyamuka waakukkala kumanjililo. Nkabela bantu boonse bakaambilwa kuti, ‘Mwami ulikkede kumanjililo. Eelyo basinkondo boonse bakaboola kulinguwe.’”
Bantu bamisyobo yoonse ya Isilayeli bakatalika kwaambilana kuti, “Mwami Devedi nguwakatuvuna kuzwa kuli Basinkondoma, alimwi nguwakatuvuna kuzwa ku Bafilisiti, pele lino watija mucisi akaambo ka Abisalomu. 
Awalo Abisalomu ooyo ngutwakananika kuti abe mwami wesu wakafwa munkondo. Ino ono twabaa nzi ncotutaboozyi mwami?”
Lino mwami wakatumya makani kuli Zadoki a Abiyata bapaizi aakuti, “Amwaambile bapati ba Juda kuti, ‘Ino nkaambo nzi nimuyanda kusyaalila ndinywe kuboozya mwami? Wakaamba boobu nkaambo zyakali kwaamba Baisilayeli zyakali mvwidwe kale kuli nguwe. 
Nywebo muli basimukowama, tuli ciinga comwe, ino nkaambo nzi nimuyanda kusyaalila ndinywe kuboozya mwami?’” 
Alimwi mumwaambile Amasa kuti, “Sena toli simukowama? Leza andisubule alimwi akwiindilila kuti naa utakabi silutwe wabasilumamba mumazuba aaboola mubusena bwa Jowabu.” 
Aboobo Devedi wakacita kuti basinkondo boonse ba Juda bakakatile kulinguwe mbuli muntu omwe. Bamane bakatumya majwi kumwami, aakuti walo abantu bakwe boonse baboole
Lino mwami wakaboola, wasika ku Jolodani, eelyo bantu bamusyobo wa Juda bakasika ku Giligali kuyoocingauzya mwami akumuzubusya mutala limwi. 
Syimeyi mwanaa Gela, Mubenjamini waku Bahulimu, wakafwambaana kuyoocingauzya mwami a bantu ba Juda. 
Nkabela kwakali anguwe baalumi bali cuulu bakali kuzwa ku Benjamini. Ziba mubelesi wamukwasyi wa Saulu, abana bakwe balombe bali kkumi abasanu, ababelesi bakwe bali makumi obilo, bakazuzaanina ku Jolodani kumbele lyamwami. 
Nkabela bakazubuka acito kuti bakalete bamukwasyi wamwami akubacitila kufumbwa ncibakali kuyanda.
Wakaamba kuti, “Mwami, utabi nondipa mulandu nikuba kuba aankoto akaambo ka nzindakacita kubisizya mwami simalelo wangu naakazwa mu Jelusalemu. Mwami utacibiki kumoyo wako pe. 
Nkaambo mebo, ndemubelesi wako, ndilizi kuti ndakabisya, ncenciceeco ncindaboola sunu, ndendime wakusaanguna kusika kuluzubo lwa Josefa loonse kuti nzoocingauzye simalelo wangu.”
Aawo Abisyayi mwana mulombe wa Zeluiya wakaingula kuti, “Sena Syimeyi teelede kujaigwa akaambo kaceeci, kayi wakasinganya munanike wa Mwami Leza?”
Pele Devedi wakati, “Peepe nobana ba Zeluiya taakwe canu aawa, mutandinyonganyi. Sunu takweelede kujaya muntu. Tee ndaziba kale kuti ndendime mwami wa Isilayeli.” 
Amane mwami Devedi wakakonka kuli Syimeyi kuti, “Tokoofwa pe.”
Lino Mefibosyeti muzyukulu wa Saulu wakasika kuzoocingauzya mwami, taakwe naakali kusamba kumaulu pe, nikuba kwiilulula cilezu, nikuba kusanzya zisani zyakwe, kuzwa buzuba buya mwami naakatija akuzooboola muluumuno. 
Nkabela naakasika kuzwa ku Jelusalemu kuzoocingauzya mwami, wakati kulinguwe, “Ino nkaambo nzi nootakainka andime, Mefibosyeti?”
Walo wakaingula kuti, “O mwami simalelo wangu, mubelesi wangu wakandicenga, ndakamwaambilide kuti, ‘Ndiletela mbongolo, nditante nduunke kumwami nkaambo ndilemene.’ 
Walo wakanditamikizya mebo ndemubelesi wako kumwami simalelo wangu. Pele mwami simalelo wangu uli mbuli mungelo wakujulu, ono acite kufumbwa cintu cimubotela kulindime. 
Boonse bamukwasyi wataata bakeelede kujaigwa amwami simalelo wangu, pele wakabikka mubelesi wako akati kabaabo balya atebule lyako. Ino ndijisi matongoosi nzi aambi kumwami?”
Eelyo mwami wakati kulinguwe, “Leka buyo. Ndayeeya kale kuti yebo a Ziba mwaabane nyika.”
Aboobo Mefibosyeti wakati kumwami, “Aitole yoonse nkaambo mwami simalelo wangu wasika mumunzi muluumuno.”
Lino Bazilayi Mugiliyadi wakasika kuzwa ku Logelimu, eelyo wakainka amwami ku Jolodani kuti azabusye mwami mutala limwi. 
Bazilayi wakalicembeede kapati, wakali aamyaka iili makumi aali lusele. Ngonguwe wakali kutumina mwami zilyo ciindi ncaakacikkede ku Mahanaimu, nkaambo wakalivubide kapati. 
Eelyo mwami wakati kuli Bazilayi, “Atuunke ayebo, kutegwa nkakulele ndime ku Jelusalemu.”
Pele Bazilayi wakati kumwami, “Ino myaka yongaye njencipona kuti mebo nduunke amwami ku Jelusalemu? 
Aano ndijisi myaka iili makumi aali lusele, ino inga ndaziba cibotu acibi? Sena mubelesi wako ulakonzya kuziba cibotu kulya naa kunywa? Sena ndicikonzya kuswiilila baalumi abakaintu baimbi? Ino ono ncebeda mukuli kumwami simalelo wangu ncinzi? 
Mubelesi wako uyanda buyo kuti akusindikile buniini buyo mutala lya Jolodani. Nkaambo nzi mwami nayanda kundilumbula bulumbu buli boobu? 
Mbubo, undizumizye kuti mebo mpilukile nkafwide kumunzi munsi azyuumbwe zyataata abaama. Pele ndalomba kuti kuunke mwanaangu Kimuhamu amwami simalelo wangu, eelyo amucitile kufumbwa cintu cimubotela.”
Mpawo mwami wakaingula kuti, “Kimuhamu ulainka andime, njoomulela mbubonya mbuli mboyanda. Alimwi kufumbwa ncoyooyanda ndiyoomucitila.” 
Eelyo bantu boonse bakazubuka Jolodani, awalo mwami wakazubuka, mpawo mwami wakamyonta Bazilayi wakamuleleka, aawo wakabweeda kumunzi wakwe.
Lino mwami wakaindilila waakusika ku Giligali, awalo Kimuhamu wakali aanguwe. Bantu boonse ba Juda, alimwi acisela ca Baisilayeli bakazubusya mwami akumusindikila. 
Baisilayeli boonse bakasika kumwami akwaamba kuti, “Ino nkaambo nzi bakwesu bantu ba Juda balikke mbibazubusya mwami abamukwasyi wakwe abantu mbalaabo boonse mutala lya Jolodani?”
Bantu ba Juda bakaingula Baisilayeli kuti, “Nkaambo mwami ngwamukowa wesu. Ino camubijila buti eeci? Sena kuli ncotwakalya cibotu camwami? Sena twakatambula cipego?”
Baisilayeli bakaingula bantu ba Juda kuti, “Tulijisi zyeelelo zili kkumi mumwami, nkokuti tujisi ziinda zyanu muli Devedi. Ino mutusampawida nzi? Sena tatuli ndiswe nitwakasaanguna kuyeeya kuti mwami aboozegwe?”
Lino kwakali muntu umwi mubi, wakali kutegwa Syeba mwana mulombe wa Bikili Mubenjamini. Eelyo wakasiba mweembo akupozomoka wati, “Swebo tatukwe ncotujisi muli Devedi, alimwi tatujisi lukono mumwanaa Jese. Muntu amuntu wa Isilayeli abweede kuŋanda yakwe.” 
Aboobo Baisilayeli boonse bakasiya Devedi, batobela Syeba mwanaa Bikili. Pele bantu ba Juda bakatobela mwami wabo akweenda anguwe kuzwa ku Jolodani kuyoosika ku Jelusalemu.
Lino Devedi wakasika kuŋanda yakwe ku Jelusalemu, ooko nkwaakabweza bamwanakasuwa bakwe bali kkumi mbaakasiide kuti kabalanga ŋanda, wakabajalila muŋanda imwi akubikka mulindizi. Pele mwami taakwe naakali kubasandukila pe. Bakalijalilidwe mane do kusikila kulufu lwabo, bakalikkede mbuli bamukabafu.
Mpawo mwami wakati kuli Amasa, “Kondiitila bantu ba Juda kuzwa mumabbazu otatwe, wamana ayebo ube waano.” 
Aboobo Amasa wakainka kuyooita ba Juda, pele wakamuka taakasika muciindi ncaakaambilidwe. 
Devedi wakati kuli Abisyayi, “Wabona Syeba mwanaa Bikili ulatubisizya kwiinda Abisalomu. Tola basinkondo bangu, umutandile atatoli minzi iili aankwakwa, akutukatazya.” 
Aboobo basinkondo ba Jowabu, Bakeleti, Bapeleti antoomwe abaalumi basinguzu bakainka kabasolwedwa a Abisyayi, kuya ku Jelusalemu kutandila Syeba mwanaa Bikili. 
Nibakasika kubbwe pati lyaku Gibiyoni, Amasa wakaboola kuzoobacingauzya. Lino Jowabu wakasamide cibaki cabusilumamba, nkabela atala lyaco kwakali lutambo apanga mucikanda calyo, ciindi naakaya kumbele lyakasomoka lyawida aansi. 
Mpawo Jowabu wakati kuli Amasa, “Uli kabotu, mukwesu?” Mpoonya Jowabu wakajata Amasa kucilezu ajanza lyakwe lyalulyo kuti amumyonte. 
Pele Amasa taakwe naakabika moyo kupanga lyakali mujanza lya Jowabu pe. Aboobo Jowabu wakamuyasa andilyo mwida, mpoonya mala aa Amasa akafwasuka, taakamuyasa lwabili pe, wakafwa. Mpoonya Jowabu a Abisyayi munyina bakatobela Syeba mwanaa Bikili. 
Umwi wabantu ba Jowabu wakaima munsi lya Amasa akwaamba kuti, “Kufumbwa ooyo uuyanda Jowabu alimwi kufumbwa ooyo uuyanda Devedi, atobele Jowabu.” 
Amasa wakali kulikanda mubulowa akati kanzila. Lino muntu ooyo naakabona kuti bantu boonse baliimvwi, wakamugwisya Amasa munzila, wakamutola musokwe akumuvumba cibaki, nkaambo wakabona kuti kufumbwa bantu basika balaima aawo. 
Nkabela naakamana kumugwisya munzila, bantu boonse bakainda kumbele kutobela Jowabu kuyootobezya Syeba mwanaa Bikili.
Syeba wakainda mumisyobo yoonse ya Isilayeli mane waakusika ku Abelabetimaaka. Abalo bana balombe bakwe bakabungana akumutobela. 
Mpawo bantu boonse bakali a Jowabu bakasika akumuzinguluka ku Abelabetimaaka. Bakalundika citantaulu cavu kumbali abwaanda, mane ceelana abulamfu bwabwaanda. Bakatalika kuuma bwaanda kuti buwe. 
Mpoonya umwi mukaintu musongo wakoongolola kuzwa mumunzi kuti, “Amuswiilile, amuswiilile. Amwaambile Jowabu kuti aboole kuno ndaambaule anguwe.”
Eelyo wakasika Jowabu kumukaintu ooyo, mukaintu wakati, “Sena ndonduwe Jowabu.”
Mukaintu wakati, “Kale-kale kwakaambwa kuti, ‘Amubaleke batazi cakucita bakabuzye maanu ku Abela.’ Oobu mbubakali kubamba makani. 
Ndiswe basiluumuno basyomeka mu Isilayeli wamana uyanda kunyonyoona munzi, walo uuli ngobanyina Muisilayeli. Ino nkaambo nzi noyanda kutunyonyoona swebo tolukono lwa Mwami Leza?”
Mpawo Jowabu wakaingula kuti, “Peepe, takuli boobo. 
Tacili camasimpe pe. Mwaalumi uuzwa kucisi catulundu-lundu ca Efulemu uutegwa Syeba mwanaa Bikili, wakabukila mwami Devedi. Amutupe ooyo alikke buyo, eelyo tulazwa mumunzi.”
Eelyo mukaintu wakainka kubantu boonse mubusongo bwakwe. Mpawo bakakosola mutwe wa Syeba mwanaa Bikili akuusowela anze kuli Jowabu. Aboobo Jowabu wakasiba mweembo, eelyo bakazwa kumunzi ooyo, bapilukila kumaanda aabo. Aawo Jowabu wakapiluka ku Jelusalemu kumwami.
Jowabu wakali ngosilutwe wabasilumamba ba Isilayeli. Benaiya mwanaa Johoiyada wakali silutwe wa Bakeleti, a Bapeleti. 
Adonilamu wakali ngosikubelesya basicibbalo, Jehosyafati mwana wa Ahiludi wakali mulembi wamakani aabwami. 
Syeva wakali mulembi, ba Zadoki a Abiyata bakali bapaizi, 
awalo Ila Mujaili wakali mupaizi wa Devedi.
Lino kwakali nzala mubwami bwa Devedi kwamyaka yotatwe, iiccililene. Nkaako Devedi wakabuzya ku Mwami Leza. Mwami Leza wakati, “Mulandu uuli aali Saulu alunyungu lwakwe, nkaambo bakajaya Bagibiyoni.” 
Aboobo mwami Devedi wakaita Bagibiyoni. Bagibiyoni tiibakali Baisilayeli pe, bakali Baamoli basyeede. Nikuba kuti Baisilayeli bakakonkezezye kuti tabakabajayi, pele Saulu wakabajaya nkaambo wakali kuyandisisya Baisilayeli a ba Juda. 
Mpoonya Devedi wakati ku Bagibiyoni, “Ino ndimucitile nzi? Ino ndimulungile nzi, kuti muleleke bantu ba Mwami Leza?”
Bagibiyoni bakati kulinguwe, “Mulandu uuli akati kesu a Saulu, alunyungu lwakwe tuukonzyi kulungwa aamali buyo pe, alimwi swebo tatukonzyi kujaya muntu mu Isilayeli.”
Bakati kumwami, “Saulu wakatupenzya akutunyonyoona swebo, mukuti tutabi aabusena munyika ya Isilayeli, 
nkaako tupe bana balombe balunyungu lwakwe bali ciloba, kutegwa tukabaangilile kumbele lya Mwami Leza ku Gibeya, munzi wa Saulu munanike wa Leza.”
Pele Devedi wakafwida Mefibosyeti mwanaa Jonatani uuli muzyukulu wa Saulu luse, nkaambo kacikonke ca Devedi a Jonatani mwanaa Saulu kumbele lya Mwami Leza. 
Amane mwami Devedi wakatola bana balombe bobilo ba Lizipa, mwana musimbi wa Aya, aabo mbaakazyalila Saulu, Amoni a Mefibosyeti, alimwi abana balombe bosanwe ba Melabu, mwana musimbi wa Saulu aabo mbaakazyala kuli Adiliyeli mwanaa Bazilayi Mumeholati. 
Wakabapa ku Bagibiyoni, balo bakabaangilila kucilundu kumbele lya Mwami Leza, eelyo boonse baali ciloba bakafwa. Bakaangililwa mumazuba mataanzi aakutalika kutebula.
Lino Lizipa mwana wa Aya, wakabweza cisaka akuciyala atala aabbwe aawo aakali mitumba, kuzwa leelyo limwi cakawigwa mvula. Alimwi taakwe naakazumizya bayuni kuti bakkale amitumba ciindi casikati, nibaba banyama masiku.
Nkabela Devedi naakaambilwa eeco ncaakacita Lizipa mwana musimbi wa Aya mwanakasuwa wa Saulu, 
Devedi wakainka akuyoobweza zifuwa zya Saulu azyamwanaakwe Jonatani kuzwa kubantu baku Jabesyigiliyadi, aabo bakazibbide kuzwa kubbuwa lyaku Betisyani, ooko Bafilisiti nkobakazyaanzikide. 
Devedi wakaleta zifuwa zya Saulu kuzwa ooko antoomwe azyamwanaakwe Jonatani. Kumane bakalundika zifuwa zyabaabo bakaangilidwe. 
Bamane bakazikka zifuwa zya Saulu azyamwanaakwe Jonatani munyika ya Benjamini, mumunzi wa Zela, mucuumbwe ca Kisyi wisi. Eelyo bakacita zyoonse mwami Devedi nzyaakalailila. Nkabela kuzwa waawo Leza wakamvwa kukomba kwabo.
Cimwi ciindi Bafilisiti bakalwana a Baisilayeli, nkabela Devedi awalo wakainka antoomwe abasinkondo bakwe. Eelyo bakalwana Bafilisiti, cakuti wakakatala kapati. 
Mpoonya Isyibibenobu, umwi wamantu, wakayanda kujaya Devedi. Bulemu bwasumo lyakwe lyamukuba bwakali masyekeli aali myaanda yotatwe wakalijisi apanga pya. 
Pele Abisyayi mwanaa Zeluiya wakavuna Devedi, wakajaya Mufilisiti ooyo. Mpoonya bantu ba Devedi bakakonka bati, “Tokainki limbi kunkondo andiswe, mukuti ambweni inga wajaigwa.”
Niyakamana nkondo eeyi kwakabuka iimbi a Bafilisiti ku Gobu, mpoonya Sibekayi, Muhusyati, wakajaya Safu, umwi wamantu aayo.
Kumane yeeyi kwakabuka iimbi ku Gobu a Bafilisiti, mpoonya Elihanani, mwanaa Jaaleolegimu waku Betelehemu, wakajaya Lahimi munyina Goliyati Mugati, ooyu wakajisi sumo lyalusako luli mbuli sako lyasikuluka.
Alimwi kwakabuka aimbi nkondo ku Gati, kwalo ooko kwakali dintu lyakajisi manwe aali cisambomwe kujanza lyomwe-lyomwe alimwi lyakajisi manwe aali cisambomwe kucituta comwe-comwe antoomwe manwe aayo akali makumi obilo aane. Alyalo lyakali limwi lyamantu. 
Nilyakasoka Baisilayeli, Jonatani mwanaa Syima munyina Devedi wakalijaya.
Aaya oonse one akali mantu aaku Gati. Nkabela oonse akajaigwa a Devedi antoomwe abasinkondo bakwe.
Lino Devedi wakaimbila Mwami Leza lwiimbo oolu buzuba oobo Mwami Leza naakamuvuna kuzwa kuli basinkondonyina boonse akuzwa kuli Saulu, 
Wakati,
Ulandifutula anguzu zyakwe,
Ndamwiita Mwami Leza ulandifutula kuzwa kuli
Mayuwe aalufu akandizinguluka.
Zyandizinguluka ŋonzi zyakwacivumwe,
Mumapenzi aangu ndakalilila Mwami Leza,
Yakazyangama akuzungaana nyika,
Kwakali kuunta busi mumpemo zyakwe,
Wakaandula julu, waza ansi,
Wakatanta bakelebu wauluka,
Musinze wakali muvumbilide,
Mukubala kwakwe muzwa ndabo.
Wakazuma kuzwa kujulu Mwami Leza,
Basinkondonyina bakamwaika naakafusa mivwi yakwe,
Tako lyalwizi lyakalibonya,
“Kuzwa kujulu Mwami Leza wakalandabika janza,
Kuzwa kuli basinkondoma basinguzu wakandivuna,
Nkelaapenzi bakandilwana,
Abusena bubotu mpaakandibikka,
“Bweelede bululami bwangu mbwaandicitila Mwami Leza,
Nzila zya Mwami Leza zyebamba lyoonse,
Milawo yakwe njindakaswiilila lyoonse,
Nsijisi kampenda kulinguwe,
Kweendelana abululami bwangu,
Kulibaabo bakusyoma,
Zisalala zyocitila baabo balondokede,
Mwami Leza ufutula babombede,
Nduwe lambe lyangu, yebo O Mwami Leza,
Ndilakonzya kulwana mpi niiba buti nondigwasya,
Nzila zyakwe zililondokede,
“Alikke Mwami Leza ngo Leza,
Ooyu Leza ngamayubilo aangu mayumu,
Maulu aangu waayumya mbuli aanjeleele,
Ngonguwe uundiiisya kulwana nkondo,
Antobo yako yalufutuko ulandisinkilizya,
Nzila yangu nguuikwakwabula, kuti intabi nesyikuka.
Ndakali kubeenzya basinkondoma ndabatandaanya,
Ndakabapwayaula cakuti tiibakabuka limbi pe,
Nguzu zyakulwanya nkondo nguwakandipa,
Nguwakacitya kuti basinkondoma banditije,
Bakalangaula lugwasyo,
Ndakabaziya baba mbuli lusuko,
“Kuzwa kulibaabo bakali kundilwana wakandivuna,
Majwi aangu balaaswiilila mbubaamvwida buyo,
Balatuntuma kalibalekede,
Mwami Leza muumi.
Nguundibwedezezya basinkondoma,
Kuzwa kuli basinkondoma nguundifutula,
Nkaako O Mwami Leza njookulumbaizya kubazwa masi,
Nduwe oopa kuti mwami wako azunde,
Ndoolu lwiimbo lwa Devedi mwanaa Jese.
Muuya wa Mwami Leza ulaambaula mulindime,
Leza wa Jakobo waamba,
Ulabala mbuli mumuni wa cifumo-fumo.
Mbombuboobu Leza mbwayooleleka balunyungu lwangu.
Pele bakunze boonse bali mbuli mamvwa
Muntu uuyanda kwaagwisya, weelede kubelesya sumo,
Ngaaya mazina aabaalumi basinguzu aabo Devedi mbaakajisi: Josyebubasyebeti Mutakemoni, silutwe wabapati botatwe, nguwakalwana akujaya bantu bali myaanda iili lusele, boonse aabo wakabajaya munkondo yomwe.
Musule lyayooyo kwakali Eliyazaa mwanaa Dodayi Muaho. Wakali umwi wabasintanze botatwe Devedi mbaakali aabo ciindi nibakatalika Bafilisiti bakabungene ku Damimu kuti balwane. Ciindi eeci Baisilayeli bakazwide kale. 
Walo wakasyaala kajaya Bafilisiti mane kusikila janza lyakwe nilyakakatala, pele lyakalaangatide kupanga. Buzuba oobu Mwami Leza wakamuzundya, mpawo beenzinyina bakaboola kuzoosaala baabo bakajaigwa.
Wakali kutobela ooyu wakali Syama mwana wa Age Muhala. Ciindi Bafilisiti nibakabungene ku Lehi, ooko kwakali muunda uuzwide bunyangu Baisilayeli bakatija Bafilisiti. 
Pele walo wakaima akati kamuunda akuukwabilila, wakabajaya Bafilisiti banji-banji mukuti Mwami Leza wakamuzundya.
Lino ciindi cakutebula, botatwe aakati kabasilutwe bali makumi otatwe bakaya kuli Devedi kumpangala yaku Adulamu, basilumamba ba Bafilisiti bakayakide zivuka mukkuti lya Lefaimu. 
Devedi wakali mumpangala, nkamu yabasilumamba ya Bafilisiti yakali ku Betelehemu. 
Lino Devedi naakafwa nyota wakati, “Nikwali muntu uunga wanditekela maanzi aakunywa kuzwa kumukalo uuli munsi aamanjililo aaku Betelehemu.” 
Mpoonya aabo baalumi botatwe basintanze bakaandulula muzivuka zya Bafilisiti, bateka maanzi mumukalo uuli amanjililo aa Betelehemu, baaleta kuli Devedi. Pele taakaanywa pe, wakaatila ansi ku Mwami Leza. 
Wakati, “Peepe O Mwami Leza, nsikonzyi kwaanywa maanzi aaya. Nkaambo ndaanywa ndilabaanga ndinywa bulowa bwabaalumi aaba balisangide.” Akaambo kakuti bakalisanga kuyooteka maanzi, Devedi taakaanywa pe.
Lino Abisyayi munyina Jowabu, mwanaa Zeluiya, walo wakali silutwe wabaaba bali makumi otatwe, ciindi naakalwana basinkondonyina, wakajaya baalumi bali myaanda yotatwe. Nkaako wakaduma mbubuli baya bamwi botatwe. 
Wakali kulemekwa kwiinda baabo bamwi bali makumi otatwe akuba silutwe wabo, pele taakali kweezyanyizigwa abaabo botatwe bataanzi.
Benaiya mwanaa Jehoiyada, awalo wakali mwaalumi singuzu waku Kabuzeeli, wakali silumamba wakacita milimo yabusicamba. Wakajaya basilumamba beni-beni bobilo Babamowabu. Bumwi buzuba kakutontola kakuli caanda wakanjila mudindi mwakali syuumbwa wamujaya. 
Wakajaya Muijipiti, mwaalumi mupati. Ooyu walo wakajisi sumo lili mbuli musako wasikuluka. Benaiya wakamulwana ankoli buyo, wamunyanga sumo eelyo akumujazya ndilyo. 
Eeyi njemilimo yabusicamba njaakacita Benaiya mwanaa Joiyanda wabamwi bali makumi otatwe. 
Wakali dumide akati kabali makumi otatwe nikuba kuti taakali mbuli botatwe baya. Devedi wakacita kuti abe ngomulangi wabalindizi bakwe.
Muli baaba bali makumi otatwe kwakali Asaheli munyina Jowabu, Elihanani mwanaa Dodo uuzwa ku Betelehemu, 
Syama Muhalo, Elika Muhalo, 
Helezi Mupeliti, Ila mwana wa Ikesyi uuzwa ku Tekowa, 
Abiyeza uuzwa ku Anatoti, Mebunayi Muhusyati, 
Zalimoni Muahoni, Mahalayi uuzwa ku Netofa, 
Helebu mwanaa Baana waku Netofa, Itayi mwanaa Libayi uuzwa ku Gebiya mucisi ca Mubenjamini, 
Benaiya Mupilatoni, Hidayi uuzwa kumakkuti aaku Gaasyi, 
Abiyaliboni Muaba Azimaveti waku Bahuli, 
Eliyaba Musyaliboni, bana ba Jasyeni, Jonatani, 
mwanaa Syama Muhalaa, Ahiyamu mwanaa Syalaa Muhalaa, 
Elifeleti mwana wa Ahasibayi waku Maaka, Eliyamu mwana wa Ahitofeli waku Gilo, 
Hezilo Mukaameli, Palayi Mualabu, 
Igali mwanaa Natani waku Zoba, Bani waku Gadi, 
Zeleki Muamoni, Nahalayi Mubeeloti sikubweza zilwanyo zya Jowabu mwanaa Zeluiya, 
Ila Mujatii, Galebu Mujatii, 
Uliya Muhiti, antoomwe bakali makumi otatwe aciloba.
Lino Mwami Leza wakakalalila Baisilayeli, nkabela wakacitya kuti Devedi abapenzye naakati, “Kamuya mukabale bantu ba Isilayeli aba Juda.”
Mpawo Devedi wakati kuli Jowabu akuli basilutwe babasilumamba aabo bakali aanguwe, “Kamuya mumisyobo yoonse ya Isilayeli kuzwa ku Dani kusikila ku Biiyasyeba, kamuya mubale bantu bakonzya kuya kunkondo kutegwa ndizibe naa bali bongaye.”
Pele Jowabu wakatongookela mwami wati, “Mwami Leza wako avuzye bantu aabo ziindi zili mwaanda kwiinda mbobabede sunu, wamana o mwami simalelo wangu ulibonene. Ino ono nkaambo nzi mwami simalelo wangu ncayanda kuti bantu babalwe?” 
Nikuba boobo jwi lyamwami ndilakamvwigwa. Aboobo Jowabu abasilutwe babasilumamba bakainka kuzwa kumwami kuyoobala bantu ba Isilayeli.
Bakazubuka Jolodani, bayaka zivuka munsi aku Aloye kumusanza mumumpata, nibakamana bakainda mu Gadi baakusika ku Jaza. 
Bakaakusika ku Giliyadi alubazu lwa Tatimuhodisyi, bamane bakayaka ku Danijaani, mbaabo bazinguluka baya ku Sidoni. 
Bamane baakusika kunkwakwa zya Taya akuminzi yoonse ya Bahivi a Bakenani, kumanizya bakaya ku Biiyasyeba kumusanza wa Juda. 
Lino nibakamana kweendeenda munyika yoonse, bakaboola ku Jelusalemu kumamanino amyezi iili fuka amazuba aali makumi obilo. 
Mpawo Jowabu wakapa mweelwe wabantu bakali kukonzya kulwana kumwami, eelyo mu Isilayeli kwakali basilumamba basinguzu bali myaanda iili zyuulu zili lusele, bantu ba Juda bakali myaanda iili zyuulu zyosanwe.
Pele Devedi wakausa mumoyo ciindi naakamana kubazya bantu. Eelyo wakati ku Mwami Leza, “Ndabisya kapati kucintu eeci ncindacita. Pele lino, yebo O Mwami Leza, lekelela mulandu wamubelesi wako nkaambo ndacita cabufuba-fuba.”
Nkabela Devedi naakabuka cifumo-fumo jwi lya Mwami Leza lyakasika kumusinsimi Gadi kaliti, 
“Koya ukaambile Devedi kuti, ‘Mboobu mbwaamba Mwami Leza, kuli zintu zyotatwe alinzizyo, usale comwe nceticite.’” 
Aboobo Gadi wakasika kuli Devedi akumwaambila kuti, “Mboobu mbwaamba Mwami Leza, sala muli zeezi zyotatwe, sena kube nzala munyika yako kwamyaka yotatwe? Naa myezi yotatwe yakuti kotija basinkondonyoko kabakutandaanya amapanga? Naa mazuba otatwe aacuumo munyika yako? Koyeeya lino akuziba cintu eeco ncenjooambila ooyo wandituma.”
Mpoonya Devedi wakati kuli Gadi, “Ndili mumapenzi mapati. Lino andaabwe buyo mumaanza aa Mwami Leza, nkaambo luse lwakwe ndupati, pele nditaabwi mumaanza aabantu.”
Aboobo Mwami Leza wakatuma bulwazi mu Isilayeli kuzwa cifumo-fumo mane kusikila kuciindi cakaandabwe, nkabela kwakafwa bantu kuzwa ku Dani kusikila ku Biiyasyeba baalumi bali zyuulu zili makumi aali ciloba. 
Nkabela mungelo wakali kujaya bantu, naakatandabika janza kuti anyonyoone Jelusalemu, Mwami Leza wakamulesya akwaamba kuti kulinguwe. “Mbubo lino, leka.” Wakaleka. Ooyo mungelo wakali kumbali acuumino ca Alauna Mujebusi.
Ciindi Devedi naakabona mungelo wakali kujaya bantu, wakati ku Mwami Leza, “Mebo ndime ndabisya kucita cintu eeci, pele bantu aaba, ino bacita nzi? Noosubula ndime amukwasyi wangu.”
Lino Gadi wakasika kuli Devedi buzuba oobo mbubonya, wakaamba kuti kulinguwe, “Koya, ukayakile Mwami Leza cipaililo kucuumino ca Alauna Mujebusi.” 
Mpawo Devedi wakainka mbubonya mbuli Mwami Leza mbwaakalailila kwiindila muli Gadi. 
Nkabela Alauna naakabona mwami ababelesi bakwe kabaza buza kulinguwe, Alauna wakaya wakotamina mwami mukumulemeka. 
Mpawo Alauna wakati, “Nkaambo nzi mwami simalelo wangu naasika kumubelesi wakwe?”
Eelyo Alauna wakati kuli Devedi, “Mwami simalelo wangu, atole akupaizya kufumbwa eeco cilangika kubota kulinguwe, mbaaba basune bacipaizyo cakutenta, azilayi zyakuumya amajoko abe nkuni. 
Zyoonse eezi, omwami ndazipa kulinduwe.” Mpawo Alauna wakaindilizya akuti kumwami, “Mwami Leza wako akutambule.”
Pele mwami Devedi wakati kuli Alauna, “Peepe, ndiyanda kuzyuula buya, nsikonzyi kupaizya cipaizyo cakutenta ku Mwami Leza wangu ncindataula pe.” Aboobo Devedi wakaula cuumino abasune amali aamasyekeli aansiliva aali makumi osanwe. 
Eelyo Devedi wakayakila Mwami Leza cipaililo okuya, wakapaizya zipaizyo zyakutenta azipaizyo zyalumvwano. Aboobo Mwami Leza wakamvwa kukomba kwa Devedi nkwaakali kukombela Baisilayeli, nkabela cuumo cakamana.
