Jino casolokele, omu alingile Saulu hanafu lyehi, omu akindulukile Ndavici kukuvajiha vaAmaleke Ndavici atwamine maku­mbi avali muJikilange.
Kaha casolokele halikumbi lya­mucitatu, kumana, kwejile lunga wakufuma kucilombo kuli Saulu, namahinenyi akupula, namavu ha­mutwe wenyi. Kaha casolokele, omu ahetele kuli Ndavici, alimbilile ha­mavu nakulifukula.
Ndavici amwihwile ngwenyi, Una­fumu kulihi? Amukumbulwile ngwe­nyi, Ngunaputuka mucilombo ca­vaIsalele.
Ndavici amwihwile ngwenyi, Jita kana yapwanga ngacilihi? Acingu­lwezeko. Amukumbulwile ngwenyi, Vatu vanacinyi kujita, kaha kuli vatu kunalindwomwoka nawa vava­vulu vakufwa, kaha Saulu namwa­nenyi Yonatane nawa vanafu na­wa.
Ndavici amwihwile mwanalunga uze amulwezele ngwenyi, Unatacikijila halihi ngwove, Saulu namwane­nyi Yonatane vanafu lyehi?
Mwanalunga uze amulwezele amwambile ngwenyi, Ami hakulijila tuhu hapili Ngilivowa, kumana, Sa­ulu apwanga nalijikilila halikunga lyenyi, kaha matemba navaka-tuvalu vapwanga nakumuzengalala.
Ikiye hakutala munyima yenyi angumonangami, kaha angusanyikanga. Ngwamukumbululanga ngwami, Yami uno mwane.
Angwihulanga ngwenyi, Ove yo­veya? Ngwamukumbululanga ngwa­mi, NgukaAmaleke.
Angwambanga ngwenyi, Acimane hali ami ungujihe, mwomwo ngunevu cixeta, mwomwo mwono wami wo­sena ucili muli ami, xikaho.
Ngoco ngwemananga hali ikiye, ngwamujihanga, mwomwo ngwatacikizanga ngwami, kexi kuhasa ku­yoyako omu vanamulemeka lyehi. Kaha mucama wapwanga hamutwe wenyi nacinunga capwanga halivoko lyenyi ngwavimbatanga, ngunavinehe kuno kuli ove mwata wami.
Ndavici akwacile mahinenyi, awapulile, namalunga vosena vaze apwile navo nawa ngoco.
Valixonene nakulila, valitwami­nyine kulya palanga nakucingoloxi, hali Saulu nahali mwanenyi Yona­tane nahali vatu jaYehova, hali vaze vakuzuvo yaIsalele, mwomwo va­pwile vanalindwomwoka lyehi kuji­poko jamikwale, xikaho.
Ndavici amwihwile mwanalunga uze amulwezele ngwenyi, Unafumu kulihi? Amukumbulwile ngwenyi, Ngumwanamuka-kuzuzumana wakaAmaleke.
Ndavici amwihwile ngwenyi, Ika­ze wazenekelanga kwivwa woma wakwolola livoko lyove nakumunongesou waYehova awavisa?
Ndavici asanyikile mwanalunga umwe amwambile ngwenyi, Panda­ma umuzombokele. Amuvetele, ngo­co afwile.
Ndavici amwambile ngwenyi, Mulonga wamanyingove upwenga hamutwe wove, mwomwo kanwa kove kanambulula unjiho wakukupayisa ngwove, Ngunamujihi lyehi ou waYehova awavisa, xikaho.
Kaha Ndavici embile mwaso walungungu ou hali Saulu namwane­nyi Yonatane,
(avalwezele vavanangule vana va­Yuta mwasou wauta wamanana. Tala, vausoneka hamukanda wa­Yaxale) ngwenyi,
Enu vaIsalele, upahu wenu vanaujihi lyehi hamilundu yenu ya­kunyunga!
Kanda mukacambulula muNgatako.
Enu jipili jaNgilivowa,
Kumanyinga avaze vakujiha, ku­maji avindume,
Saulu naYonatane vapwanga vakuzanga vamwaza mukuyoya cavo,
Enu vana vaIsalele vamapwevo, mulilenu Saulu,
Omwo vanalindwomwokela vi­ ndume mujita!
Ove ndumbwami Yonatane, ngu­li nakulinyenga hali ove.
Omwo vanalindwomwokela vi­ ndume,
Kaha casolokele hakukumisa vyumevi, Ndavici ehwile kuli Yehova ngwenyi, Ngukanduke ku­membo avaYuta amwe tahi? Yehova amukumbulwile ngwenyi, Kandukako. Ndavici amwihwile ngwenyi, Ngukanduke kulihi? Amwambile ngwenyi, KuHevelone.
Ngoco Ndavici akandukile kuze, namapwevo jenyi vavali nawa, ou Ahinowame wakuYezelele, ou Avi­ngayile, uze apwile pwevo lyaNavale wakuKalamele.
Navatu jenyi nawa vaze apwile navo Ndavici avakandwixile, mutu himutu navaze vakuzuvo yenyi, kaha vatwaminenga mumembo akuHevelone.
Malunga vavaYuta vejile, vamuwavixile Ndavici kuze apwenga mwa­ngana wazuvo yaYuta. Vamulwezele Ndavici ngwavo, Malunga vakuYavexe-ngileyate va­pwile vaze vamufunjile Saulu.
Ndavici atumine valuwa kuli ma­lunga vakuYavexe-ngileyate, avambi­le ngwenyi, Vamiwahisenga kuli Yehova mwomwo munasolola likoji eli kuli mwata wenu, kuli Saulu, nakumufunda.
Kaha jino Yehova asololenga likoji namucano kuli enu, nayami nawa nangukamihilwixila likoji eli, mwo­mwo munalingi cuma kana.
Xikaho jino mavoko enu apwenga nangolo, mupwenga muvingazule, mwomwo mwata wenu Saulu nafu lyehi, kaha nawa, ava vakuzuvo yaYuta vananguwavisa lyehi ngu­pwenga ngumwangana wavo.
Jino Avanele mwanaNele, apwile kapitau kaliyongomena lyaSaulu, asakile lyehi Ixe-mboxete mwana­Saulu, amunehele kuMahanaime,
kaha amulingixile kupwa mwa­ngana waNgileyate navaAxule navaYezelele navaEfwalime navaMbe­njamine navaIsalele vosena.
Ixe-mboxete mwanaSaulu apwile namyaka makumi awana haze apu­tukile kupwa mwangana wavaIsalele, kaha apwilenga myaka yivali muwa­ngana. Oloze vakuzuvo yaYuta vamukavilenga Ndavici.
Jino makumbi aze apwilenga Ndavici mwangana wazuvo yaYuta muHevelone apwile myaka yitanu nayivali natukweji vatanu naumwe.
Avanele mwanaNele navangamba jaIxe-mboxete mwanaSaulu valovo­kele kuMahanaime vayile kuNgiveyone.
Yowave mwanaZeluwiya navangamba jaNdavici valovokele, va­liwanyine navo kucijiva cakuNgiveyone. Vatwamine, vamwe hasali yacijiva vamwe hasali yacijiva yi­kwavo.
Avanele ambile kuli Yowave ngwenyi, Acitave vakweze vakatuke vaheme kumeso etu. Yowave amu­kumbulwile ngwenyi, Vakatuke.
Kaha vakatukile vazaukile hakuvalava, likumi navavali hali vaMbe­njamine nahali Ixe-mboxete mwana­Saulu, likumi navavali hali vanga­mba jaNdavici.
Kaha valikwacile mutu himutu kumutwe wamukwavo, mutu himutu acokele poko yenyi yamukwale muluhaci lwamukwavo. Ngoco valindu­mukile hamwe, xikaho valukile kuze ngwavo, KuHelekate-hazulime, ku­kiko kuNgiveyone.
Jita yatohwele likumbi lize, ka­ha Avanele navatu vavaIsalele va­zakukile kumeso avangamba jaNda­vici.
Vana vaZeluwiya vamalunga va­tatu vapwile kuze, ou Yowave, ou Avixai, ou Asahele. Asahele apwile wakusasulwila kumahinji nge kai ali mucipapa.
Asahele amuhangasanyine Ava­nele, kaha hakuya kalumukilile ci­pwe kulivoko lyacilyo cipwe kuli­voko lyacimoswe hakumukava Avaneleko.
Avanele atalile munyima yenyi, amwihwile ngwenyi, Ove Asahele, yove vene nyi? Amukumbulwile ngwenyi, Yami vene.
Avanele amwambile ngwenyi, Pe­ukila kulivoko lyove lyacilyo cipwe kulivoko lyove lyacimoswe, ukwate mukweze umwe, umutambule vyuma vyenyi. Oloze Asahele kasakile kupeuka kukumukavako.
Avanele ambile ceka kuli Asahele ngwenyi, Peuka kukungukava. Nyi ngukuvetele ika nakukulindumuna hamavu? Kaci nangukahasa ngacilihi kwolola meso ami nakutala yayove Yowave?
Oloze akanyine kupeukako, xika­ho Avanele amucokele mumujimba nasongo yamulunda walikunga lye­nyi, ngoco mulunda wamutuvasanyine nakulovokela munyima yenyi. Kaha alindumukile kuze, kwakuze vene afwilile. Kaha casolokele, vexovo vejile kuze alindumukilile Asa­hele nakufwa vemanyineko.
Oloze Yowave naAvixai Vamu­hangasanyine Avanele. Kaha liku­mbi lyalaukile omu vahetele kupili Ama, yize yatwama kulutwe lwaNgiya mujila yakuya mupambo yaNgiveyone.
Vana vaMbenjamine Valihome­nene nakumukava Avanele, valingile kupwa lizavu limwe, vemanyine helu lyapili.
Avanele atambakanyine kuli Yo­wave, amwihwile ngwenyi, Poko yamukwale yilyenga lika makumbi osena tahi? Kawatacikijileko tahi? hakukuminyina nacipwa kusasa. Ka­ha palanga nakumwaka uka numba uvalweze vatu vakinduluke kukuva­kava vandumbwavo?
Yowave amukumbulwile ngwe­nyi, Omu ayoya Kalunga tu, kaci kawahanjikileko, Camwenemwe­ne hakuca kaci vatu vanafumuko, nakukava mutu himutu ndumbwenyi nduma.
Ngoco Yowave embile luneta, kaha vatu vosena Vemanyine, ka­vavahangasanyine ceka vaIsaleleko, cipwe kulwa ceka.
Avanele navatu jenyi vayile ufuku uze wosena muAlava, vazaukile Yotau, vapulasanyine muMbicilone mwosena, vejile kuMahanaime.
Yowave akindulukile kukumukavangiza Avanele, kahomu ahonesele vatu vosena, kuli vangamba jaNdavici kwahonene malunga liku­mi navatanu navawana naAsahele nawa.
Oloze kuli vaMbenjamine nakuli vatu jaAvanele, vangamba jaNda­vici vaveteleko vavavulu, ngoco kwafwile malunga makulukaji atatu na­makumi atanu nalimwe.
Vamumbacile Asahele vamufu­njile mucimbumbe caise, cize capwile kuMbetelema. Yowave navatu jenyi vayile ufuku uze wosena, kaha likumbi lyavatutukilile kuHevelo­ne.
Jino hakaci kazuvo yaSaulu nazuvo yaNdavici hapwilenga jita yakuximbula. Ndavici apwile nakuya nakukwata ngolo, Oloze zu­vo yaSaulu yapwile nakuya na­kuzeya.
Kuli Ndavici kwasemukile vana vamalunga kuHevelone. Mwanenyi watwatwa apwile ikiye Amanone mwanaAhinowame wakuYezelele.
Mwanenyi wamucivali apwile ikiye Kileyave mwanaAvingayile, ou apwile pwevo lyaNavale wakuKa­lamele. Wamucitatu apwile ikiye Avasalome mwanaMaka, ou apwile mwanamwangana waNgexule Tala­mai.
Wamuciwana apwile ikiye Atonyiya mwanaHangite. Wamucitanu apwile ikiye Xefwaciya mwanaAvitale.
Wamucitanu naumwe apwile ikiye Iteleyame mwanaEngela, ou apwile pwevo lyaNdavici. Ava vasemukile kuli Ndavici muHevelone.
Kaha casolokele, ximbu hapwilenga jita hakaci kazuvo yaSaulu na­zuvo yaNdavici, Avanele alikolezezelenga muzuvo yaSaulu.
Jino Saulu apwile nakalumbu-kamasano, lijina lyenyi apwile ikiye Lijipa mwanaAya. Ixe-mboxete amwihwile Avanele ngwenyi, Ikaze unengilila muli kalumbu-kamasano katata?
Kaha Avanele akwacile utenu cikuma hamazu aIxe-mboxete, amwambile ngwenyi, Ami ngumutwe wakawa wavaYuta tahi? Liku­mbi lyalelo nguli nakusolola likoji kuzuvo yaiso Saulu nakuli vandu­mbwenyi nakuli masepa jenyi, kangwakulundwile mulivoko lyaNdaviciko, kaha cipwe ngoco likumbi lyalelo naunguhana mulonga hali ou pwevo.
Omu nalixingi Yehova kuli Nda­vici kaci kangwexi kumulingilamoko,
kunungulula wangana kuzuvo ya­Saulu nakwimika litanda lyaNdavici lyawangana hali vaIsalele nahali vaYuta kufuma kuNdane mbwe nakuMbele-xeva, kaha Kalunga aka­linge ngoco kuli ami Avanele na­kuhakilako nawa.
Kahaxile kumuhilwila Avanele lizuko, mwomwo amwivwile woma, xikaho.
Avanele atumine tunganda kuli Ndavici kuze apwile ngwenyi, Lifuci linapu lyeya? ngwenyi, Tulixike lu­xiko nayove, kaha tala, livoko lyami nalipwanga nayove, nakuvakondwela vaIsalele vosena kuli ove.
Amwambile ngwenyi, Cinawahe. Ami nangulixika luxiko nayove, Olo­ze nangusaka cuma cimwe kuli ove ngwami, Kawexi kukamona meso amiko xina kuvanga unanehe Mikale mwanaSaulu omu nawiza na­kutala meso ami.
Ndavici atumine tunganda kuli Ixe-mboxete mwanaSaulu ngwenyi, Nguhane pwevo lyami Mikale, uze ngwazundwile namivumbo yavaFwi­lixite likulukaji.
Ixe-mboxete atumine vatu amu­tambwile kuli lunga lyenyi, kuli Palaciyele mwanaLaixe.
Lunga lyenyi ayile nenyi hamwe nakulila hakuya, amukavile nakuMbahulime. Kaha Avanele amwa­mbile ngwenyi, Yako, kinduluka. Ngoco akindulukile.
Avanele atumine mazu kuli va­kulwane javaIsalele ngwenyi, Ku­myaka mwamutondelenga Ndavici apwenga mwangana wenu.
Kaha jino cilingenu, mwomwo Yehova namuvuluka lyehi Ndavici ngwenyi, Nangukavalwila vatu jami vaIsalele mumavoko avaFwilixite na­mumavoko avaka-kole javo vose­na halivoko lyangamba yami Nda­vici.
Avanele ahanjikile nawa muma­twitwi avaMbenjamine, kaha Ava­nele ayile nawa nakuhanjika muma­twitwi aNdavici muHevelone mwe­xomwo mwawahile kumeso avaIsa­lele nakumeso avakuzuvo yaMbenja­mine vosena.
Ngoco Avanele ejile kuli Ndavici kuHevelone namalunga makumi ava­li hamwe. Ndavici avatelekelele Ava­nele namalunga vaze apwile navo kulya cacivulu.
Avanele ambile kuli Ndavici ngwenyi, Nangukatuka nakuya nakuvahomesela vaIsalele vosena kuli ove mwata wami mwangana, ma­ngana vakalixike luxiko nayove, mangana upwenga umwangana wa­vosenava unazange mumucima wove. Ndavici amusuwile Avanele, kaha ayile nakeke.
Kaha kumana, vangamba ja­Ndavici naYovave nawa vejile ha­kufuma kujita, Vanehele vyuma vya­kupukula vyavivulu. Oloze Avanele kapwile kuli Ndavici muHeveloneko, mwomwo amusuwile lyehi ayile na­keke, xikaho.
Omu vejile vaYowave naliyo­ngomena lyosena lize apwile nalyo, vamulwezele Yowave ngwavo, Ava­nele mwanaNele ezanga kuli mwa­ngana, kaha namusuula, nayi na­keke.
Yowave ejile kuli mwangana, amwambile ngwenyi, Unalingi ika? Tala, Avanele ezanga kuli ove. Unamusuwila ika numba ayenga cakuya?
Unatacikiza Avanele mwanaNele, nomu ezanga kuli ove nakukuinbembejeka, nakutacikiza kulovoka cove nakwingila cove navyosenevi weji kulinganga.
Kahomu alingile Yowave hana­lovoka lyehi muli Ndavici, atumine tunganda vamukave Avanele, kaha vamuhilwixile kulixima lyaXila, Oloze Ndavici kacitacikijileko.
Avanele hakukinduluka kuHe­velone, Yowave ahengamine nenyi namukaci kacikolo mangana aha­njike nenyi kupenge, kaha amuvetele kuze mumujimba wenyi, ngoco afwile hamanyinga andumbwenyi Asahele.
Jino hakukuminyina, Ndavici ha­kucivwa ambile ngwenyi, Ami na­wangana wami katwexi namulonga kumeso aYehova haya myaka yo­sena hamanyinga aAvanele mwanaNeleko.
 Utelelenga hamutwe waYowave nahali vakuzuvo yaise vosena, kaha kuzuvo yaYowave kanda kukahona umwe ali navimwe vyakumuhitako, cipwe ou napu muka-mbumba, cipwe ou wakulijikilila hamukombo, cipwe ou wakulindumuka kupoko yamu­kwale, cipwe ou wakuhona vyakulya.
Ngoco Yowave nandumbwenyi Avixai vamujihile Avanele, mwomwo ajihile ndumbwavo Asahele kuNgive­yone kujita, xikaho.
Ndavici ambile kuli Yowave nakuli vatu vosena vaze apwile navo ngwenyi, Pulenu mahinenu, lijingilikenu vikelei, muUle kumeso aAvane­le. Kaha mwangana Ndavici akavile musela.
Vamufunjile Avanele muHeve­lone, kaha mwangana alilile nalizu lyakukanguka kucimbumbe caAvanele, navatu vosena nawa valilile.
Mwangana embile lungungu hali Avanele, ambile ngwenyi,
Mavoko ove kawapwanga akukasako, mahinji ove kawapwa­nga mujikuliko.
Kaha vatu vosena vejile mangana vamuxinjile Ndavici alyenga Ximbu kanda likumbi lilauke, oloze Ndavici alixingile ngwenyi, Kaci nge nangumakila mbolo, cipwe cuma ceka, ximbu kanda likumbi lilauke, kaha Kalunga alinge ngoco kuli ami na­kuhakilako nawa.
Vatu vosena vacinyingililile, kaha cawahile kumeso avo nge omu vyawahilenga vyexovyo alingilenga mwangana kumeso avatu vosena.
Ngoco vatu vosena vaIsalele vo­sena vatacikijile likumbi lize ngwavo, Kumujiha Avanele mwanaNele kacapwile cakuli mwanganako.
Mwangana ambile kuli vangamba jenyi ngwenyi, Kamwatacikijileko tahi? lelo muli vaIsalele munalindumuka muka-kulitulaho, mutu wamu­lemu.
Kaha cipwe vananguwavisa lyehi ngupwenga ngumwangana, oloze ngunahehela likumbi lyalelo, kaha malungava vana vaZeluwiya vanapu vavakalu kuli ami. Yehova akamuxixixile muka-kupihisa nge kutesa nakupihisa cenyi.
Jino omu evwile mwanaSaulu ngwavo, Avanele nafu lyehi mu­Hevelone, mavoko enyi alingile mbwambwala, kaha vaIsalele vosena valizuzukilile nawoma.
MwanaSaulu apwile namalunga vavali vapwile tupitau twamazavu, umwe lijina lyenyi apwile ikiye Mbana, mukwavo lijina lyenyi apwile ikiye Lekave, vapwile vana vaLimone wakuMbelote, ou mwanaMbenjamine (mwomwo Mbelote nawa vanalilavila kuli vaMbenjamine,
kaha vaze vakuMbelote vacinyi­nyine kuNgitaime, vanapu vaka-kuzuzumana kuze nakulikumbi lya­lelo).
Jino Yonatane mwanaSaulu apwi­le namwanenyi walunga wakute­nguka kumahinji. Apwile namyaka yitanu omu wejile mujimbu wa­Saulu naYonatane kufuma kuYe­zelele. Ndeji yenyi amumbacile, aci­nyine. Kaha casolokele, omu alwasukile nakucina aholokele, kaha hikukokasana mahinji. Lijina lyenyi apwile ikiye Mefwivoxete.
Vaze vana vaLimone wakuMbelote, ou Lekave, ou Mbana, vayile, Vahetele hacihunguko kuzuvo yaIxe-mboxete omu apwile nasavala hakahela hamulungu.
Vengilile muze namukaci kazuvo, nge vasakile kumbatamo tiliku, va­muvetele mumujimba wenyi, kaha Lekave nandumbwenyi Mbana va­cinyine.
Jino omu vengilile muzuvo, omu asavalile hakahela muzuvo yenyi yakahela vamuvetele, vamujihile, va­muvatwile mutwe wenyi, vambacile mutwe wenyi, vayile mujila yaAlava ufuku wosena.
Vatwalile mutwe waIxe-mboxete kuli Ndavici kuHevelone, vambile kuli mwangana ngwavo, Tala mutwe waIxe-mboxete mwanaSaulu, muka­kole wove ou atondelenga mwono wove. Kaha Yehova nakutende lye­hi ove mwata wetu mwangana liku­mbi lyalelo kuli Saulu nakutanga yenyi.
Ndavici avakumbulwile vaLekave nandumbwenyi Mbana vana vaLimone wakuMbelote, avambile ngwe­nyi, Omu ayoya Yehova tu, Ou nasokola lyehi mwono wami mulu­yando lwosena,
 mutu hakungulweza ngwenyi, Tala, Saulu nafu, nakuxinganyeka ngwenyi, Ngunanehe mujimbu wa­mwaza, ngwamukwacile nakumujiha kuJikilange, yikiko vene yapwile fweto ngwamuhanyine hamujimbu wenyi.
Nyize omu vanajihi vaka-kuhuka mutu wakwoloka muzuvo yenyivene hakahela kenyi? Jino nguzeneke kwihula manyingenyi mumavoko enu nakumifumisa hamavu?
Ndavici avalwezele vakweze je­nyi, kaha vavajihile, vavavatwile mavoko avo namahinji avo, kaha vavasukikile kwakamwihi nacijiva cili muHevelone. Oloze mutwe waIxe-mboxete vaumbacile, vaufunjile mucimbumbe caAvanele muHeve­lone.
Jino miyaci yavaIsalele yosena vejile kuli Ndavici kuHevelone, vamwambile ngwavo, Tala, etu tuvifuhwavyove, tunyama yove.
Kumyaka, omu apwilenga Saulu mwangana wetu, ove yove wavalowelenga vaIsalele nakuvengisengisa ceka, kaha Yehova akwambile ngwe­nyi, Naukapwanga ukafunga kavatu jami vaIsalele, ngwenyi, naukapwa­nga utwamina yavaIsalele.
Ngoco vakulwane javaIsalele vo­sena vejile kuli mwangana kuHeve­lone. Mwangana Ndavici alixikile navo luxiko muHevelone kumeso aYehova, kaha vamuwavixile Nda­vici apwenga mwangana wavaIsalele.
Ndavici apwile namyaka makumi atatu omu aputukile kupwa mwa­ngana, kaha apwilenga myaka ma­kumi awana muwangana.
Apwilenga mwangana wavaYuta myaka yitanu nayivali natukweji vatanu naumwe muHevelone, kaha apwilenga mwangana wavaIsalele na­vaYuta vosena myaka makumi atatu nayitatu muYelusalema.
Mwangana navatu jenyi vayile kuYelusalema nakulwa navaYe­vuse vaze vatwaminenga mulifuci lize. Vakivo vahanjikile kuli Ndavici ngwavo, Kuvanga unavafumisa tu­puputa navaka-kumbilikita, moko­moko kawexi kwingila munoko. Vaxinganyekele ngwavo, Ndavici ke­xi kuhasa kwingila munoko.
Cipwe ngoco, Ndavici atambwile mwakukola muZeyone, yikiko nga­nda yaNdavici.
Ndavici ambile halikumbi lize ngwenyi, Wexowo mwavaveta va­Yevuse, akanduke nakuuhicilo wa­meya, akavavete vaka-kumbilikita natupuputa, ava vanahungu kumwono waNdavici. Xikaho veji kwa­mbanga ngwavo, Tupuputa navaka-kumbilikita vali kuze, kexi kuhasa kwingila muzuvoko.
Ndavici atwaminenga mwakukola muze, avulukile muze ngwenyi, Mu­nganda yaNdavici. Ndavici atungile kufumisa kuMilo ce ndo nakutwala mutulo.
Ndavici apwile nakuya nakuto­hwa, mwomwo Yehova, Ou Kalunga wamayongomena, apwilenga nenyi, xikaho.
Jino mwangana waTule Hilame atumine valuwa kuli Ndavici, nami­tondo yamixitale navaka-kusonga mitondo navaka-kwala malolwa, ka­ha vamutungilile Ndavici zuvo.
Ndavici atacikijile ngwenyi, Ye­hova nanguzamikisa lyehi ngupwe­nga ngumwangana wavaIsalele, nafumakanyisa lyehi wangana wami, mwomwo hali vatu jenyi vaIsalele.
Ndavici alimbacilile ceka masano natulumbu twamasano muYelusa­lema, omu alingile hanafumu lyehi kuHevelone, kaha kuli Ndavici kwa­semukile ceka vana vamalunga na­vana vamapwevo.
Awa akiko majina avaze vasemu­kile kuli ikiye muYelusalema, ou Xamuwa, ou Xovave, ou Natane, ou Solomone,
ou Ivihale, ou Elixuwa, ou Ne­fwenge, ou Yafwiya,
ou Elixama, ou Eliyata, ou Elifwelete.
Jino vaFwilixite hakwivwa ngwa­vo, Vanamuwavisa lyehi Ndavici apwenga mwangana wavaIsalele, va­Fwilixite vosena vakandukile naku­mutonda Ndavici. Ndavici acivwile, axikumukile kuze kwakukola.
Jino vaFwilixite vejile, valita­njikile mucinema caLefwaime.
Ndavici ehwile kuli Yehova ngwe­nyi, Nguvakandukile vaFwilixite ta­hi? Nauvahana mulivoko lyami tahi? Yehova amukumbulwile Ndavici ngwenyi, Kanduka, mwomwo kuva­hana nanguvahana vaFwilixite muli­voko lyove.
Ndavici ejile kuMbale-pelajime, kaha Ndavici avavetelele kuze, ambi­le ngwenyi, Yehova navambwambumukila vaka-kole jami kumeso ami nge kumbwambumuka cameya. Xi­kaho alukile kuze ngwenyi, KuMbale-pelajime.
Vasezele makombelo avo kuze, kaha Ndavici navatu jenyi vawambacile.
VaFwilixite vakandukile ceka na­wa, valitanjikile mucinema caLe­fwaime.
Ndavici hakwihula kuli Yehova, amwambile ngwenyi, Kanda ukandukakoko, vanyengumuke ukejilile kunyima yavo, ukeze kuli vakivo kuze kwakulitalasana namimola.
Kaha cikapwe, omu nawivwa luxindo lwakutambuka helu lyamimola, numba wanguhwe, mwomwo haze vene Yehova mwakalovoka kulutwe lwove nakuveta lizavu lyava­Fwilixite, xikaho.
Ndavici alingile ngoco, nganomu vamulwezele kuli Yehova, avavetelevetele vaFwilixite kufumisa kuNgeva palanga nomu nawiza kuNgezele.
Ceka nawa Ndavici akungulwile malunga vavaIsalele vakusakula vosena, vapwile tununu tutatu.
Ndavici akatukile, ayile navatu vosena vaze apwile navo kufuma kuMbale-yuta kuya nakukandwisa cikaxa caKalunga kuze, oco vavuluka haLijina, haLijina lyaYehova wamayongomena, Uze atwama helu lyavakeluve.
Cikaxa caKalunga vacinangikile halitemba lyalihya, vacilowele mu­zuvo yaAvinatave yize yapwile hapili. Kaha Uza naAhiyo, vana yaAvi­natave vamalunga, vatambukixile lize litemba lyalihya.
Valifumixile muzuvo yaAvinatave yapwile hapili, nacikaxa caKalunga, kaha Ahiyo ayilenga kulutwe lwaci­kaxa.
Ndavici navaze vakuzuvo yaIsalele vosena vasambwojokelenga kumeso aYehova navisaji vyaminjunga vyeka navyeka, najikinole natulyalya, na­tungoma najiwawa najingunga.
Omu vahetele kucizungwilo caNakone, Uza olwele livoko lyenyi kucikaxa caKalunga nakucikwata, mwomwo vangombe vatatumukile, xikaho.
Yehova akwacile utenu hali Uza, kaha Kalunga amuvetele kuze hakuhungumuka cenyi, kaha afwile kuze kucikaxa caKalunga.
Ndavici evwile kupihya mwomwo Yehova amutulumukilile Uza, kaha alukile kuma kuze ngwenyi, KuPeleze-uza nakulikumbi lyalelo.
Ndavici evwile woma waYehova likumbi lize, ambile ngwenyi, Cikaxa caYehova naciheta ngacilihi kuli ami?
Ngoco cikaxa caYehova Ndavici kasakile kucifumisako nakucitwala kuli ikiye munganda yaNdaviciko, oloze Ndavici acitwalile muzuvo yaOvete-etome wakuNgata.
Kaha cikaxa caYehova catwaminenga tukweji vatatu muzuvo yaOvete-etome wakuNgata. Kaha Ye­hova amuwahixilenga Ovete-etome navaze vakuzuvo yenyi vosena na­wa.
Jino vamulwezele mwangana Ndavici ngwavo, Yehova navawahisa vaze vakuzuvo yaOvete-etome na­vyuma vyenyi vyosena nawa haci­kaxa caKalunga. Ndavici ayile, aka­ndwixile cikaxa caKalunga kucifumisa kuzuvo yaOvete-etome nakuci­twala munganda yaNdavici naku­wahilila.
Kaha casolokele, omu valingile vaze vambacile cikaxa caYehova hivanatambuka lyehi jitambo jitanu nalumwe ajihile ngombe namwana­ngombe wakununa.
Ndavici akinyinyinyine nangolo jenyi josena kumeso aYehova, kaha Ndavici apwile hanalijingilika lyehi lifwote lyalinyu.
Ngoco Ndavici navaze vakuzuvo yaIsalele vosena vakandwixile cikaxa caYehova nakulikuwa nakuvuma cajineta.
Kaha casolokele, omu cejile ci­kaxa caYehova munganda yaNda­vici, Mikale mwanaSaulu atalile munjanena vwelele, amumwene mwangana Ndavici hakutumbwojoka nakutopwojoka kumeso aYe­hova, kaha amulumbilixile mumu­cima wenyi.
Cikaxa caYehova vacingixile, vacihakile muze mwaco mumbalaka yize acilemenene Ndavici, kaha Nda­vici ahanyine mawana akulumba namawana akulweza keke kumeso aYehova.
Ndavici hakukumisa kuhana wana wakulumba namawana akulweza keke avakiswile vatu mulijina lya­Yehova wamayongomena.
Avapangilile vatu vosena, liyo­ngomena lyavaIsalele lyosena, nakuli malunga nakuli mapwevo, kuli mutu himutu mbolo yimwe natumba ya­nyama nacindanda camihako yavi­nyo yaumu. Ngoco vatu vosena va­fumineko vayile mutu kuzuvo yenyi mutu kuzuvo yenyi.
Ndavici akindulukile mangana avakisule vaze vakuzuvo yenyi. Mi­kale mwanaSaulu alovokele amusese Ndavici, amwambile ngwenyi, Omwo alemanga mwangana wavaIsalele le­lo, ou aliwuululanga lelo kumeso ava­ngamba javangamba jenyi vamapwe­vo, nganomu eji kuliwuululanga mu­tu wamokomoko cakuzeneka sonyi!
Ndavici ambile kuli Mikale ngwenyi, Capwanga kumeso aYehova, Ou angusakwile kuhambakana iso, na­kuhambakana vaze vakuzuvo yenyi vosena, nakungutongola ngupwenga ngutwamina yavatu jaYehova va­Isalele, xikaho nanguhema vene ku­meso aYehova.
Kaha nangusauka kuhambakaneci calelo, nangukapwa nguwakwinyisa kumeso ami, oloze vangamba vamapwevo vaze unavuluka, vakivo navakangulemesa.
Kaha Mikale mwanaSaulu ka­pwile namwanako nakulikumbi lya­kufwa cenyi.
Jino casolokele, mwangana ha­kutwama muzuvo yenyi, omu alingile Yehova hanamuhane lyehi kunoka kuli vaka-kole jenyi vosena jingulwixi,
mwangana ambile kuli kapolo­fweto Natane ngwenyi, Tala jino, ami ngunatwame muzuvo yamixitale, Oloze cikaxa caKalunganyi cinatwame mumahina akusukejeka.
Natane ambile kuli mwangana ngwenyi, Yako, ukalinge mwexomwo mwaya mucima wove, mwomwo Yehova uli nenyi.
Kaha casolokele ufuku uze, lizu lyaYehova lyejile kuli Natane ngwe­nyi,
Yako ukamwambulile ngamba ya­mi Ndavici ngwove, Yehova nambe ngwenyi, Ove naungutungila zuvo mangana ngutwamengamo numba?
Mwomwo kanda ngutwame mu­zuvo kufumisa kulikumbi lize ngwa­vakandwixile vana vaIsalele muEji­pitu nakulikumbi lyalelo, Oloze ngunatambukanga mumbalaka, muta­vanaku.
Kumana, kwexokwo ngunatambu­ka navana vaIsalele vosena hamwe, ngwahanjikile lizu limwe kumuyaci wavaIsalele umwe tahi? ou ngwa­lwezele kupwa kafunga kavatu jami vaIsalele ngwami, Munazenekela ika kungutungila zuvo yamixitale?
Xikaho jino ukamwambulila nga­mba yami Ndavici ngwove, Yehova wamayongomena nambe ngwenyi, Ngwakufumixile kulimba lyamikoko kukukava mikoko, mangana Uka­pwenga utwamina yavatu jami va­Isalele.
Kaha ngunapu nayove kwexokwo unayinga, vaka-kole jove vosena ngunavateteko lyehi kumeso ove, kaha nangukakufumakanyisa nali­jina lyalilemu nge majina avaze va­valemu vali hamavu.
Nangutongola kumwe kwavatu jami vaIsalele, nangukavatumbako mangana vakatwamenga kwavo, va­kazeneke kununguluka ceka, kaha vana vakuhenga kavexi kukavayanjisa ceka nge hakulivanga,
nge kufumisa kulikumbi lize ngwalwezele vaka-kuyula vavayulenga vatu jami vaIsaleleko. Nangu­kakunokesa kuli vaka-kole jove vo­sena. Kaha nawa, Yehova ali naku­kulweza ngwenyi, Yehova mwakakutungilove zuvo.
Omu nawakatamo makumbi ove, omu naukasavala tulo navakakuluka jove, nangukemika muka-tanga yove wakukukava, ou mwakasemuka ku­mujimba wove, kaha nangukazamisa wangana wenyi.
 Ikiye mwakatunga zuvo yalijina lyami. Kaha litanda lyawangana wenyi nangukalizamisanga haya myaka yosena.
  Nangukapwanga nguise, ikiye mwakapwanga mwanami. Kaci nge mwakapinjilika, kaha nangukamuzangamisa nacitondo cavatu, nami­kiki yavana vavatu.
Oloze likoji lyami kalyexi kukamufuma nge omu ngwalifumixile kuli Sauluko, uze ngunafumisa ku­meso ove.
Zuvo yove nawangana wove nanguvizamisanga kumeso ove haya myaka yosena, litanda lyove lyawa­ngana nalizamanga haya myaka yo­sena.
Ngana mwaya mazu osenawa, mwaya vyuma vyosenevi vamumwenesele, mukiko mwahanjikile Natane kuli Ndavici.
Kaha mwangana Ndavici engilile, atwamine kumeso aYehova, amwa­mbile ngwenyi, Ove Mwata Yehova, ami yamiya? zuvo yami yikiko yika, numba unguhetese palanga nahano?
Kaha, Ove Mwata Yehova, eci capwanga cuma cacindende kumeso ove, oloze unavuluka nawa zuvo yayami ngamba yove nakutwala kumyaka yakulutwe yayivulu, mukiko nganomu vatwala vatu, Ove Mwata Yehova!
Kahami Ndavici nanguhanjika ceka kuli Ove ngwamika? mwomwo, Ove Mwata Yehova, Ove unangutacikizami ngamba yove.
Cuma cacinene coseneci unacili­ngi mwomwo hamazu ove, nge mwaya mucima wove, mangana ungujimbwileco ami ngamba yove.
Xikaho Ove Yehova Kalunga, Ove umunene, mwomwo kakwexi weka nge Oveko, kaha kakwexi kalunga wekako kuvangOve kaha, nge kutesa navyosenovyo tunevu lyehi mumatwitwi etu.
 Vaka-lifuci limwe lili hamavu lilihi vanafwane nge vatu jove va­Isalele? ava wayile Ove Kalunga nakulisokwela vapwenga vatu jove, nakulilumakanyisa nalijina, naku­milingila vyuma vyavinene vyakwi­vwisa woma halifuci lyove kumeso avatu jove ava walisokwelele mu­Ejipitu muli vaka-mafuci eka natu­lunga twavo.
Kaha walizamixilile vatu jove vaIsalele kupwanga vatu jove haya myaka yosena, kahOve Yehova wa­lingile kupwa uKalunga kavo.
Kaha jino, Ove Yehova Kalunga, lizu eli unahanjika nakunguvulukami ngamba yove nazuvo yami acilizamisenga haya myaka yosena, ulingenga nganomu unahanjika.
Lijina lyove valitohwesenga haya myaka yosena ngwavo, Yehova wa­mayongomena napu Kalunga ka­Isalele, kaha zuvo yayami ngamba yove Ndavici nayipwanga yakuzama kumeso ove.
Mwomwo, Ove Yehova wama­yongomena, Kalunga kaIsalele, Ove unangusolwelami ngamba yove ngwove, Nangukakutungila zuvo. Xikaho ami ngamba yove nguna­wane mumucima wami kulomba ngana kuli Ove.
Xikaho jino, Ove Mwata Ye­hova, Ove yove Kalunga, mazu ove anapu mucano, kaha unanguxiki ami ngamba yove cuma camwazeci.
Xikaho jino acimone kuwaha kuwahisa zuvo yayami ngamba yove, mangana yililenga kumeso ove haya myaka yosena. Mwomwo, Ove Mwa­ta Yehova, Ove unacihanjika, xikaho zuvo yayami ngamba yove uyiwahisenga nakuwahisa cove haya myaka yosena.
Kaha vyumevi hakukuma caso­lokele, Ndavici avavetele vaFwi­lixite nakuvafungulula, kaha wata wanganda Ndavici autambwile mu­mavoko avaFwilixite.
Avavetele vaMowave nawa, ave­sekele nalungoji hakuvasavalika ha­mavu. Esekele mikana yivali manga­na vavajihe, namukana umwe wosena mangana vavalame vavatonyi. Kaha vaMowave valingile kupwa vanga­mba jaNdavici, vamunehelelenga mi­lambu.
Ndavici amuvetele nawa mwa­ngana waZova Hatatezele mwanaLehove, omu ayile nakukindulwisa ceka wangana wenyi kuze kuKalwiji.
Ndavici amutambwile vaka-tuvalu likombakaji namakulukaji atanu na­avali, navaka-kutambuka hamavu tununu tuvali. Ndavici atetele mixisa yatuvalu twamatemba vosena, oloze alamine vakwavo vamwe yamatemba likulukaji.
Kahomu vejile vaSulya vakuNdamaxiku mangana vamukafwe mwa­ngana waZova Hatatezele, Ndavici avetele malunga tununu tuvali na­makombakaji avali kuli vaSulya.
Ndavici ahakile maswalale muSulya yaNdamaxiku, kaha vaSulya valingile kupwa vangamba jaNdavici, vamunehelelenga milambu. Kaha Yehova amulwililenga Ndavici kwe­xokwo ayilenga.
Jize jikepwe jaulu japwile kuli vangamba jaHatatezele Ndavici aji­tambwile ajinehele kuYelusalema.
Kaha kuMbeta nakuMbelotai, aze apwile membo aHatatezele, mwa­ngana Ndavici atambwileko unengu wauvulu cikumakuma.
Jino mwangana waHamate Toi hakwivwa ngwavo, Ndavici navete lyehi jita yaHatatezele yosena,
Toi atumine mwanenyi Yolame kuli mwangana Ndavici nakumume­neka nakumukisula mwomwo alwile jita naHatatezele nakumuveta, mwo­mwo Hatatezele apwilenga nakulwa majita naToi, xikaho. Yolame amunehelele vyuma vyapalata navyuma vyaulu, navyuma vyaunengu.
Nevi nawa mwangana Ndavici avijilikilile kuli Yehova, hamwe na­palata naulu vize ajilikile vyakuli vaka-mafuci osena vaze afumbile,
kuli vaSulya nakuli vaMowave nakuli vana vaAmone nakuli vaFwilixite nakuli vaAmaleke nakuvyuma vyamwangana waZova Hatatezele mwanaLehove vyakupukula.
Kaha Ndavici afumakanyine na­lijina omu akindulukile kukuvaveta vaSulya muCinema caMungwa, vaze vapwile malunga kanunu kamwe na­makombakaji atanu naatatu.
Kaha ahakile maswalale muli VaEtome. Ahakile maswalale muli VaEtome mwosena, kaha VaEtome vosena valingile kupwa vangamba jaNdavici. Yehova amulwililenga Ndavici kwexokwo ayilenga.
Ndavici apwilenga mwangana wavaIsalele vosena, kaha Ndavici alingilenga mwaciyulo mwakwoloka kuli vatu jenyi vosena.
Yowave mwanaZeluwiya apwi­lenga mwata waliyongomena, Yehoxafwate mwanaAhilute apwilenga muka-kusoneka vyuma vyawangana.
Zatoke mwanaAhituve naAhimeleke mwanaAviyatale vapwilenga va­pilixitu. Selaya apwilenga mukakusoneka mikanda.
Mbenaya mwanaYehoyata apwi­lenga mwata wavaKelete navaPelete. Kaha vana vaNdavici vamalunga va­pwilenga vangambela.
Ndavici ehwile ngwenyi, Kuzuvo yaSaulu kucili umwe nasaleho tahi? mangana ngumulingile mwa­likoji hali Yonatane.
Kuzuvo yaSaulu kwapwile nga­mba umwe lijina lyenyi apwile ikiye Jiva. Vamusanyikile eze kuli Ndavici, kaha mwangana amwihwile ngwenyi, Ove yove Jiva tahi? Amukumbulwile ngwenyi, Ami ngamba yove yami vene.
Mwangana amwihwile ngwenyi, Kuzuvo yaSaulu kucili umwe tahi? mangana ngumulingile mwalikoji lyaKalunga. Jiva ambile kuli mwa­ngana ngwenyi, Yonatane acili na­mwanenyi walunga umwe, wakukokasana mahinji.
Mwangana amwihwile ngwenyi, Ali kulihi? Jiva ambile kuli mwa­ngana ngwenyi, Tala, ali muzuvo yaMakile mwanaAmiyele muLondevale.
Mwangana Ndavici atumine vatu nakumusaka muzuvo yaMakile mwa­naAmiyele kuLo-ndevale.
Mefwivoxete mwanaYonatane mwanaSaulu ejile kuli Ndavici, ali­mbilile cameso enyi hamavu naku­lifukula. Ndavici amwambile ngwe­nyi, Ove Mefwivoxete. Amukumbu­lwile ngwenyi, Yami ngamba yove mwane.
Ndavici amwambile ngwenyi, Ka­nda wivwa womako, mwomwo na­ngukulingila mwalikoji vene hali iso Yonatane, nangukuhana ceka mavu osenaze apwilenga akaka yove Saulu, kaha naulyanga kulya kumesa yami makumbi osena.
Alifukwile, amwihwile ngwenyi, Ami ngamba yove yamiya numba utale kawa wakufwa nge ami?
Kaha mwangana amusanyikile ngamba yaSaulu Jiva, amwambile ngwenyi, Vyosena vize vyapwilenga vyaSaulu navaze vakuzuvo yenyi vosena ngunavihane lyehi kuli mwanamwata wove.
Ukamuliminenga mavu kana, enu navana vove navangamba jove, kaha jimbuto ukajikungululenga mangana mwanamwata wove akamonenga vyakulya. Oloze mwanamwata wove Mefwivoxete mwalyanga kulya ma­kumbi osena kumesa yami. Jino Jiva apwile navana vamalunga likumi navatanu navangamba makumi avali.
Jiva ambile kuli mwangana ngwe­nyi, Mwexomwo unangulweze ove mwata wami mwangana ami ngamba yove mukiko munangulingami nga­mba yove. Mwangana ngwenyi, Olo­ze Mefwivoxete mwalyanga kumesa yami, nge mwamwanamwangana.
Mefwivoxete apwile namwana walunga wamundende, lijina lyenyi apwile ikiye Mika. Kaha vosena vaze vatwaminenga muzuvo yaJiva vapwilenga vangamba jaMefwivoxete.
Ngoco Mefwivoxete atwamine­nga muYelusalema, mwomwo alile­nga makumbi osena kumesa yamwa­ngana. Kaha apwilenga nakukokasana mahinji enyi osena avali.
Jino omu vyakumine vyume­vi casolokele, mwangana wa­vana vaAmone afwile, kaha mwane­nyi Hanune amuswanyine.
Ndavici alyambile ngwenyi, Na­ngulinga mwalikoji kuli Hanune mwanaNahaxe, nganomu alingile­nga ise mwalikoji kuli ami. Ngoco Ndavici atumine hali vangamba jenyi nakumuvendejeka hali ise. Vaze vangamba jaNdavici vahetele mu­lifuci lyavana vaAmone.
Oloze vaka-kulitulaho javana va­Amone vambile kuli mwata wavo Hanune ngwavo, Unamono tahi? ngwove, Ndavici ali nakulemesa tata hakufuma vaka-kuvendejeka kuli ami. Ndavici natumu vangamba jenyi kuli ove nakuhehula limbo, nakulisondwesa nakulikatunmna nyi?
Ngoco Hanune avakwacile vaze vangamba jaNdavici, avatewile ci­mbwa cawevu wavo, avatetele ma­hinavo mukaci nakumatako avo, kaha avasuwile.
Omu vacambulwile kuli Ndavici atumine vatu nakuvakikilila, mwo­mwo vaze malunga vevwile sonyi cikuma, xikaho. Mwangana ava­mbile ngwenyi, Twamenunga ku­Yeliko palanga nomu namukasoka ceka wevu wenu, numba mukakindu­luke kuno.
Jino vana vaAmone hakumona ngwavo, Tunanuku nalivumba lya­lipi kuli Ndavici, vana vaAmone vatumine nakuvakamba vaSulya vakuMbete-lehove, navaSulya vakuZo­va, vapwile malunga vakutambuka hamavu tununu tuvali, namwangana waMaka namalunga likombakaji, namalunga vakuTove malunga ka­nunu kamwe namakombakaji avali.
Ndavici hakucivwa, atumine Yo­wave naliyongomena lyavindume lyosena.
Vana vaAmone valovokele, valita­njikile kujita kuwingililo wacikolo, kaha vaSulya vakuZova nakuLehove namalunga vakuTove naMaka va­pwile nakwavo kucipapa.
Jino Yowave hakumona jita ya­pwile kuli ikiye nakulutwe nakunyima, kuli malunga vavaIsalele vaku­sakula vosena asakwileko vamwe, avatanjikile nakuvatalisa kuli va­Sulya.
Vatu vakwavo avahanyine muli­voko lyandumbwenyi Avixai, kaha avatanjikile nakuvatalisa kuli vana vaAmone.
Amwambile ngwenyi, Kaci nge vaSulya navanguhambakana ngolo, kaha ngukafweko. Oloze kaci nge vana vaAmone navakuhambakana golo, kaha nangwiza Hakuku­kafwako.
Likolezeze, tulingenga mwaulu­nga hali vatu vakwetu nahamembo aKalunga ketu, kaha Yehova alinge mwexomwo munawahe kumeso enyi.
Ngoco Yowave navatu vaze apwile navo vapandamine nakulwa jita navaSulya, kaha vacinyine ku­meso enyi.
Kaha vana vaAmone hakumona ngwavo, vaSulya vanacinyi lyehi, na­vakivo nawa vacinyine kumeso aAvixai, vengilile mwimbo. Ngoco Yo­wave akindulukile kuli vana va­Amone, ejile kuYelusalema.
Jino vaSulya hakulimona nomu vanavazakula lyehi kuli vaIsalele va­likungulwile.
Hatalezele atumine vatu, avalowesele vaSulya vaze vapwile musali yaKalwiji. Kaha vejile kuHelame, nakapitau kaliyongomena lyaHatalezele Xovake kulutwe lwavo.
Vatu vamulwezele Ndavici, kaha avakungulwile vaIsalele vosena, aza­ukile Yotau, ahetele kuHelame. Va­Sulya valitanjikile kuli Ndavici valwe nenyi.
Kaha vaSulya vacinyine kumeso avaIsalele. Kuli vaSulya Ndavici ajihileko vaka-matemba makulukaji atanu naavali, navaka-tuvalu tununu tuwana, kaha amuvetele kapitau kaliyongomena lyavo Xovake, ngoco afwile kuze.
Jino vamyangana vosena vaze vapwile vangamba jaHatalezele omu valimwene nomu vanavazakula lyehi kuli vaIsalele, vasumine kupoko kuli vaIsalele, vavazacililenga. Ngoco va­Sulya vevwile woma wakuvakafwa ceka vana vaAmone.
 Kaha casolokele omu mwahicile mwaka umwe, hangonde oyo veji kulovokanga vamyangana nakuya kujita, Ndavici atumine Yo­wave navangamba jenyi hamwe na­vaIsalele vosena, kaha vavanongesele vana vaAmone, vahakile Lava mu­cingombela. Oloze Ndavici atwami­nenga muYelusalema.
Kaha casolokele hacingoloxi, Nda­vici ahindukile hakahela kenyi, ata­mbukile hamulungu wazuvo yamwa­ngana. Jino hakupwa haze hamulu­ngu amwene pwevo apwile nakusana, kaha uze pwevo kumutala apwile wamwaza cikuma.
Ndavici atumine mutu nakumwi­hula uze pwevo. Umwe amulwezele ngwenyi, Ou you Mbate-xeva nyi? ikiye mwanaElyame, pwevo lyayauze kaHete Uliya.
Ndavici atumine vatu, amuta­mbwile, kaha uze pwevo engilile muli ikiye, asavalile nenyi, mwomwo apwile nalitomesa lyehi kukupihya cenyi. Ngoco akindulukile kuzuvo yenyi.
Uze pwevo emicile lijimo, atumine mutu nakumulweza Ndavici ngwe­nyi, Nguli najimo.
Ndavici atumine mutu kuli Yo­wave ngwenyi, Ngutumine uze ka­Hete Uliya. Yowave amutumine Uliya kuli Ndavici.
Uliya hakuheta kuli ikiye Ndavici amwihwile mwanatwamina Yowave, nomwo vanatwamina vatu vakwavo, nomwo yayile jita.
Ndavici ambile kuli Uliya ngwe­nyi, Xikumuka kuzuvo yove, usane kumahinji ove. Uliya alovokele mu­zuvo yamwangana, kaha kwamukavile wana wakulya wakuli mwa­ngana.
Oloze Uliya asavalile kucikolo cazuvo yamwangana navangamba jamwata wenyi vosena, kaxikumukile kuzuvo yenyiko.
Omu vamulwezele Ndavici ngwa­vo, Uliya kaxikumukile kuzuvo ye­nyiko, Ndavici amwihwile Uliya ngwenyi, Unafumu mujila nyi? Ikaze wakanyinanga kuxikumuka kuzuvo yove?
Uliya amukumbulwile Ndavici ngwenyi, Cikaxa caYehova navaIsa­lele navaYuta vanatwame muvisa­kila, kaha mwata wami Yowave navangamba jayove mwata wami vanatungu cilombo cavo mucipapa. Kahami ngwingile muzuvo yami nakulya nakunwa nakusavala na­pwevo lyami numba? Omu wayoya tu, nomu wayoya mwono wove tu, kangwexi kulinga cuma kanako.
Ndavici ambile kuli Uliya ngwe­nyi, Twama kuno nalelo nawa, kaha hamene nangukusuula. Ngoco Uliya atwamine muYelusalema likumbi li­ze, nahakuca nawa.
Ndavici amusanyikile, kaha alile, anwine kumeso enyi. Amupendesele, kaha hacingoloxi alovokele nakusavala hakahela kenyi navangamba jamwata wenyi, oloze kaxikumukile kuzuvo yenyiko.
Kaha casolokele kucimene, Ndavici asonekele mukanda kuli Yo­wave, autumine kulivoko lyaUliya.
Asonekele hamukanda uze ngwe­nyi, Muhakenu Uliya kulutwe kujita yangolo numba mumufume, ma­ngana akavetuwe akafwe.
Kaha casolokele, Yowave haku­lama limbo lize, amuhakile Uliya kuze atacikijile ngwenyi, Kuli ma­lunga vavingazule.
Malunga valimbo lize valovokele valwile naYowave, kaha kuli vatu vangamba jaNdavici kwalindumu­kile vamwe, nauze kaHete Uliya nawa afwile nawa.
Yowave atumine mutu nakumu­lweza Ndavici mazu ajita osena.
Amulwezele uze kanganda ngwe­nyi, Omu naukakumisa kwambulula mazu ajita osena kuli mwangana,
kaci nge mwangana mwakakwata matoto, nge mwakakwihula ngwenyi, Ikaze mwapandaminanga kwaka­mwihi nalimbo lize nakulwa jita? Kamwatacikijileko tahi? ngwenu, Navatwasa kukembwe.
Iyaze amuvetele Avimeleke mwanaYeluvexete? Vamwaxile lilolwa lyakucekesa lyahelu kuli pwevo ku­kembwe ngoco afwile kuTeveze nyi? Ikaze mwapandaminanga kuke­mbwe? Kaha ukamwambulila ngwo­ve, Nangamba yove uze kaHete Uliya nawa nafu.
Ngoco uze kanganda ayile, ahe­tele, amulwezele Ndavici mwoseno­mu vamutuminyine kuli Yowave.
Uze kanganda amulwezele Nda­vici ngwenyi, Vaze malunga vatuhambakananga ngolo, vatulovokelanga mucipapa, ngoco vatukokanga pala­nga nakuwingililo wacikolo.
Vaka-kwasa vatwasangetu vangamba jove kukembwe, kaha vangamba jayove mwangana vamwe vanafu, nangamba yove uze kaHete Uliya nafu nawa.
Ndavici ambile kuli uze kanganda ngwenyi, Ukamwambulila Yowave ngwove, Cuma kana kanda cikapihya kumeso oveko, mwomwo poko ya­mukwale yeji kulyanga nayou nayou. Kolesa jita yove kwimbo lize ukalixiule, kaha ukamukolezeze.
Jino pwevo lyaUliya hakwivwa ngwavo, Lunga lyove Uliya nafu lyehi, amulilile lunga lyenyi.
Kahomu akumixile kulila, Nda­vici atumine vatu nakumuneha ku­mahyenyi kuzuvo yenyi, kaha ali­ngile kupwa puwenyi, asemene nenyi mwana walunga. Oloze cuma cize alingile Ndavici capihile kumeso aYehova.
Yehova amutumine Natane kuli Ndavici. Ejile kuli ikiye amwambile ngwenyi, Mwimbo limwe mwapwile malunga vavali, umwe muka-luheto, mukwavo muka-ku­hutwa.
Uze muka-luheto apwile namauta­nga avimuna vavandende navango­mbe amavulu cikuma.
Oloze uze muka-kuhutwa kapwile nacumako xina mwanamukoko wa­cipwevo wamundende umwe kaha, uze alanjile nakulela, kaha akulilile kuli ikiye navana venyi hamwe. Alilenga kukulya cenyi, anwinenga mulupasa lwenyi, amusacilenga ha­tulo yenyi, apwilenga nge mwanenyi wapwevo kuli ikiye.
Jino kuli uze muka-luheto kwejile muka-kutambuka, kaha akanyine kukwata wakuutanga wenyivene wa­mikoko cipwe wavangombe nakumulongesela uze muka-kutambuka ejile kuli ikiye, oloze amukwacile uze mwanamukoko wayauze mukakuhutwa, amulongesele hali uze ejile kuli ikiye.
Jino Ndavici akwacile utenu ciku­ma hali uze lunga, ambile kuli Na­tane ngwenyi, Omu ayoya Yehova tu, mutu uze nalingi cuma kana atela kufwa.
Kaha mwakaxixisamo vana vami­koko vawana, mwomwo alingile cuma kana nomu akanyine kutetela mukwavo.
Natane ambile kuli Ndavici ngwe­nyi, Yove vene mutu uze. Yehova, Ou Kalunga kaIsalele, nambe ngwe­nyi, Ami ngwakuwavixile upwenga umwangana wavaIsalele, kahAmi ngwakupululwile mulivoko lyaSaulu.
Ngwakuhanyine ava vakuzuvo ya­mwata wove, namapwevo jamwata wove nawa vapwenga mapwevo jove. Ngwakuhanyine zuvo yaIsalele na­yeyi yaYuta, kaha kaci cize capwile cuma cacindende, kaci ngwakuhakilileko vyuma vinganji navikananga.
Ikaze unalumbilixila mazu aYe­hova nakulinga muze munapihi ku­meso enyi? Unamuvetesa uze kaHete Uliya napoko yamukwale, unata­mbula pwevo lyenyi kupwa pwevo lyove, unamujihisa najipoko javana vaAmone jamikwale.
Xikaho jino jipoko jamikwale kajexi kukafuma kuzuvo yoveko haya myaka yosena, mwomwo unangulumbilisa, nomu unatambula pwevo lyayauze kaHete Uliya kupwa pwevo lyove, xikaho.
Yehova nambe ngwenyi, Tala, nangukakukatwila lupi lwamuzuvo yove ove lyavene, nangukakutambula mapwevo jove kumeso ove nakuvahana kuli mukwenu, kaha ikiye mwakasavala namapwevo jove musana weye.
Mwomwo ove walingile cumeci kupenge, oloze Ami nangukalinga cuma kana kumeso avaIsalele vosena musana weye.
Ndavici ambile kuli Natane ngwe­nyi, Ngunamuvulumuna Yehova. Natane ambile kuli Ndavici ngwenyi, Yehova nawa nafumisako mulonga wove, kawexi kufwako.
Oloze mwomwo hacuma kana unavahaneho vaka-kole jaYehova kengililo kakumusawila cikuma, xi­kaho ou mwana kana nasemuka kuli ove mwafwa cakufwa.
Kaha Natane ayile kuzuvo yenyi. Jino Yehova amuvetele mwana uze asemene Ndavici nayauze pwevo lyaUliya, kaha apwile nakukola cikuma.
Xikaho Ndavici amulembelelele Kalunga hali mwanenyi. Ndavici alitwaminyine kulya, engilile, asava­lile ufuku wosena hamavu.
Vakulwane vamuzuvo yenyi vakatukile, Vemanyine kuli ikiye ngwa­vo, vamuhindule hamavu. Oloze ke­tavileko, kaha nawa kalile navo ku­lyako.
Kaha casolokele halikumbi lya­mucitanu naavali uze mwana afwile. Vangamba jaNdavici vevwile woma wakumulweza ngwavo, Mwanove nafu lyehi. Mwomwo valyambile ngwavo, Kumana, ximbu apwanga mwanenyi acili wamutonyi twahanji­kanga kuli ikiye, kaha kevwililile mumazu etuko. Kaci nge natumwambulila ngwetu, Mwanove nafu lye­hi, kaha mwalipihisa.
Jino Ndavici hakumona vanga­mba jenyi hakuliyevetela, Ndavici atacikijile ngwenyi, Mwanami nafu lyehi. Ndavici avehwile vangamba jenyi ngwenyi, Mwanami nafu lyehi tahi? Vamwambile ngwavo, Nafu lyehi.
Kaha Ndavici ahindukile hama­vu, asanyine, aliwavixile, avwalile mahineka, engilile muzuvo yaYe­hova, amulemesele. Ejile kuzuvo ye­nyi, kahomu avalwezele vahakile kulya kumeso enyi kaha alile.
Vangamba jenyi vamwihwile ngwavo, Eyi unalingi ika? Walitwaminanga kulya nakumulilila mwa­nove ximbu apwanga acili wamu­tonyi, oloze mwanove hakufwa una­tunduka nakulya.
Avakumbulwile ngwenyi, Ximbu apwanga mwanami acili wamutonyi ngwalitwaminanga kulya nakulila. Mwomwo ngwalyambanga ngwami, Kwiji, Yehova mwangutetela pamo mangana mwanami ayoye.
Oloze jino nafu lyehi, xikaho ngulitwamine ika kulya? Nanguhasa kumuhilwisa ceka numba? Ami nangukaya kuli ikiye, oloze ikiye kexi kukakinduluka kuli amiko.
Ndavici amuvendejekele pwevo lyenyi Mbate-xeva, engilile muli ikiye, asavalile nenyi. Asemene mwa­na walunga, kaha Ndavici amulukile lijina lyenyi ngwenyi, Solomone. Yehova amuzangile,
atumine halivoko lyakapolofweto Natane, amulukile lijina lyenyi ngwe­nyi, Yeciciya, hali Yehova.
Jino Yowave alwilile Lava lya­vana vaAmone jita, kaha atambwile nganda kana.
Yowave atumine tunganda kuli Ndavici, amwambile ngwenyi, Ngunalwila lyehi Lava jita, Camwene­mwene limbo lyavimeya ngunata­mbula lyehi.
Xikaho jino vakungulule vatu vaze vanasaleho, utungilile limbo kana cilombo, utambule, kucinami nangutambula limbo kana, kucina navalivuluka halijina lyami.
Ndavici avakungulwile vatu vosena, ayile kuLava, alilwilile jita-alitambwile.
Mucama wamwangana wavo aufumixile kumutwe wenyi, pezo yawo yapwile talende yaulu yimwe, mwa­pwile nawa malolwa andando yayi­kalu, kaha vauhakile kumutwe wa­Ndavici. Vyuma vyakupukula vya­mwimbo lize vavilowelemo, vyavi­vulu cikuma.
Vatu vaze vapwilemo nawa avalowelemo, avahakile kujiso, nakuvikungo vyafwelu vyakulimisa, nakujingimbu jafwelu, kaha avahicixile muvivili vyatumenga. Mukiko mwalingilenga kumembo avana vaAmone osena. Kaha Ndavici navatu va­kwavo vosena vakindulukile kuYe­lusalema.
Kaha vyumevi hakukuma ca­solokele, Avasalome mwanaNdavici apwile nandumbwenyi wa­pwevo wamwaza, lijina lyenyi apwile ikiye Tamale, kaha Amanone mwanaNdavici walunga amuzangile.
Amanone alinyengele palanga nakukwivwa kukola hali ndumbwenyi Tamale, mwomwo apwile sanda, kaha Amanone acimwene cacikalu kumulinga cuma.
Oloze Amanone apwile nasepa lyenyi, lijina lyenyi apwile ikiye Yonatave, mwanandumbwaNdavici Ximeya, kaha Yonatave apwile mutu wakuzangama cikuma.
Amwihwile ngwenyi, Ove mwana­mwangana, ikaze uli nakuhwakukila ngana hakumbi hakumbi? Kawexi kungulwezako tahi? Amanone amwambile ngwenyi, Ngunamuzange Tamale, ou songo yandumbwami Avasalome.
Yonatave amwambile ngwenyi, Sa­vala hakahela kove ulyongele kuviza. Kahomu mweza iso kuli ove nakukumenekela umwamba ngwove, Acitave ndumbwami Tamale eze, anguhane kulya ngulyenga, angulingile kulya kana kumeso ami mangana ngucimone, ngucilye kulivoko lyenyi.
Ngoco Amanone asavalile, alyo­ngelele kuviza. Kahomu ejile mwa­ngana nakumumenekela, Amanone ambile kuli mwangana ngwenyi, Acitave ndumbwami Tamale eze angulingile jimbolo jivali kumeso ami mangana ngujilye kulivoko lyenyi.
Ngoco Ndavici atumine mutu ku­zuvo kuli Tamale ngwenyi, Yako jino kuzuvo yandumbwove Amanone ukamulingileko kulya.
Ngoco Tamale ayile kuzuvo ya­ndumbwenyi Amanone, ikiye apwile nasavala lyehi. Akwacile unga, au­cikile, alingile jimbolo kumeso enyi, akangile jize jimbolo.
Anonele cikango, ajizukwilile ku­meso enyi, oloze akanyine kulya. Amanone ambile ngwenyi, Lovolenu vatu vosena kuli ami. Kaha vatu vosena valovokele kumeso enyi.
Amanone ambile kuli Tamale ngwenyi, Neha kulya kana muzuvo, mangana ngucilye kulivoko lyove. Tamale ambacile jimbolo jize ali­ngile, ajitwalile muzuvo muli ndu­mbwenyi Amanone.
Omu alingile hanajipandamisa lyehi kuli ikiye alyenga, amukwacile, amwambile ngwenyi, Ove ndumbwa­mi, twaya tusavale nayami.
Ikiye amwambile ngwenyi, Ciku ndumbwami, kanda ungupikako, mwomwo kacatela kulinga cuma kana muli vaIsaleleko, kanda ulinga mwakuhulama nganako.
Kahami kaci nanguya kulihi na­sonyi yami? kahove naupwanga nge ucileya muli vaIsalele. Xikaho jino acihanjike kuli mwangana, kexi ku­kana kunguhana kuli oveko.
Oloze akanyine kwivwilila mulizu lyenyi, apwile nangolo jakuhambakanojo jenyi, amupikile nakusavala nenyi.
Kaha Amanone amuhungile ci­kumakuma, mwomwo kuhunga kana amuhungile cahambakanyine zangi yize amuzangile. Amanone amwa­mbile ngwenyi, Katuka uyenga.
Amwambile ngwenyi, Ciku mwa­ne, mwomwo kupihyeci cakungulovola cinahambakaneci unangulingi. Oloze akanyine kumwivwilila.
Kaha asanyikile ngamba yenyi uze amuzacililenga amwambile ngwe­nyi, Mulovolenu jino ou pwevo kumeso ami, usoke lipito nakapaciso munyima yenyi.
Jino uze pwevo apwile navwale lihina lyakukuluka lyaulombo weka naweka, mwomwo vana vamwa­ngana vamapwevo vaze vapwile vasanda vavwalilenga mahina angacize, xikaho. Ngamba yenyi amulowelemo, asokele lipito nakapaciso mu­nyima yenyi.
Tamale alixikilile uto hamutwe wenyi, apulile lihina lyenyi lyaulombo weka naweka lize avwalile, alikwacile mbimbya-mutwe, ayilenga nakulila nalizu lyakukanguka ha­kuya.
Ndumbwenyi Avasalome amwa­mbile ngwenyi, Kumana ndumbwove Amanone napu nayove? Oloze ove ndumbwami, lyungumike jino, ikiye ndumbwove, kanda uzakama cuma kana mumucima woveko. Ngoco Ta­male atwaminenga muujike muzuvo yandumbwenyi Avasalome.
Oloze mwangana Ndavici hakwi­vwa vyuma vyosenevi akwacile utenu cikuma.
Avasalome kahanjikile kuli Amanone cipwe mwamwaza cipwe mwa­mupiko, mwomwo Avasalome amu­hungile Amanone, mwomwo amu­pikile ndumbwenyi Tamale, xika­ho.
Kaha casolokele omu mwahicile makumbi amyaka yivali Avasalome apwile navaka-kuteula mikoko kuMbale-hazole, kukiko kwakamwihi naEfwalime, kaha Avasalome asa­nyikile vana vamwangana vamalunga vosena.
Avasalome ejile kuli mwangana amwambile ngwenyi, Tala jino, ami ngamba yove nguli navaka-kuteula mikoko. Acitave tuyenga nayove mwangana navangamba jove nayami ngamba yove.
Mwangana ambile kuli Avasalome ngwenyi, Ciku ove mwanami, kanda tuya tuvosenako, kucina na­tukapwa tuciteli kuli ove. Amuxi­njilile, oloze akanyine kuya, oloze amukiswile.
Avasalome amwambile ngwenyi, Nge kawexi kuyako acitave ndu­mbwami Amanone tuyenga nenyi. Mwangana amwihwile ngwenyi, Muyile ika nenyi?
Oloze Avasalome amuxinjilile, kaha amusuwile Amanone navana vamwangana vamalunga vosena aye­nga navo.
Avasalome avalwezele vangamba jenyi ngwenyi, Talenu jino, omu nauwahilila mucima waAmanone navi­nyo, omu nangumyamba ngwami, Muvetenu Amanone, kaha mujihenu. Kanda mwivwa womako. Ami yami ngunamilweze nyi? Likolezezenu, mupwenga muvingazule.
Vangamba jaAvasalome valingile kuli Amanone nganomu avalwezele Avasalome. Kaha vana vamwangana vamalunga vosena Vakatukile. Mutu himutu anyinyile hacimbulu cenyi, acinyine.
Kaha casolokele, ximbu vapwile mujila, mujimbu wahetele kuli Nda­vici ngwavo, Avasalome navajihi vana vamwangana vamalunga vo­sena, hali vakivo kakwasalileho umweko.
Kaha mwangana akatukile, apu­lile mahinenyi, asavalile hamavu. Navangamba jenyi vosena nawa vemanyineko namahinavo akupula.
Yonatave mwanandumbwaNdavici Ximeya ahanjikile amwambile ngwenyi, Ove mwata wami, kanda uxinganyekako ngwove, Vanavajihi vakweze vosena vana vayami mwa­ngana. Mwomwo Amanone kaha nafu. Mwomwo Avasalome ikiye nambe kulinga cuma kana kufumisa kulikumbi lize amupikile ndumbwe­nyi Tamale.
Xikaho jino ove mwata wami mwangana, kanda uzakama cuma kana mumucima woveko nakuxinga­nyeka ngwove, Vana vayami mwa­ngana vosena vanafu, mwomwo Amanone kaha nafu.
Oloze Avasalome acinyine. Ka­ha mukweze uze apwile nakutala andwile meso enyi nakutala, kaha kumana, kwapwile nakwiza vatu vavavulu mujila yamujimo lyapili munyima yenyi.
Yonatave ambile kuli mwangana ngwenyi, Tala, vana vayove mwa­ngana ava naveza. Nge omu ngwambangami ngamba yove, mukiko mucinapu.
Kaha casolokele linwomu aku­mixile kuhanjika, kumana, vana vamwangana vejile, valilile namazu akukanguka. Namwangana nawa na­vangamba jenyi vosena valilile ciku­makuma.
Oloze Avasalome acinyine, ayile kuli mwangana waNgexule Talamai mwanaAmihute. Kaha Ndavici apwi­le nakulixona makumbi osena hali mwanenyi.
Ngoco Avasalome acinyine, ayile kuNgexule, apwilenga kuze myaka yitatu.
Mucima wamwangana Ndavici wasakile kulovoka nakuya kuli Avasalome, mwomwo alivendejekele hali Amanone hamono nafu lyehi, xi­kaho.
Jino Yowave mwanaZeluwiya amwene ngwenyi, Mucima wa­mwangana uli kuli Avasalome.
Kaha Yowave atumine mutu kuTekowa, asanyikile pwevo wama­ngana kuze, amwambile ngwenyi, Acilyongele kulixona, uvwale mahina akulixona, kanda uliwavisa majiko, oloze upwe nge upwevo unalixono mufu makumbi amavulu.
Kaha ingila muli mwangana, uha­njike mazu awa kuli ikiye. Ngoco Yowave ahakile mazu aze mukanwa kenyi.
Jino uze pwevo wakuTekowa ha­kuhanjika kuli mwangana alimbilile hameso enyi hamavu, alifukwile ngwenyi, Ove mwangana, ngukafweko mwane.
Mwangana amwihwile ngwenyi, Kuli ove kuli ika? Amukumbulwile ngwenyi, Camwenemwene ngupwevo watuliwe, lunga lyami nafu lyehi.
Ami ngamba yove ngwapwile na­vana vami vamalunga vavali, kaha vaze vavali valipikile mucipapa, ka­kwapwile umwe wakuvakandununako, oloze umwe avetele mukwavo nakumujiha.
Kaha kumana, cisaka cosena cinangukatukilami ngamba yove ngwavo, Mwece ou avetele ndumbwenyi, ma­ngana tumujihe hamwono wandu­mbwenyi uze ajihile, tunongese naswana nawa. Ngoco navajima likala lyami eli linasaleho, kavexi kumusela lunga lyami cipwe lijina cipwe ou wakusalaho helu lyamavuko.
Mwangana ambile kuli uze pwevo ngwenyi, Yako kuzuvo yove, kahami nanguhana luximbi hali ove.
Uze pwevo wakuTekowa ambile kuli mwangana ngwenyi, Ove mwata wami mwangana, kuhenga kana ci­pwenga hali ami nahali ava vakuzuvo yatata, kaha mwangana nalitanda lyenyi lyawangana vapwenga vaze­neka mulonga.
Mwangana amwambile ngwenyi, Wexowo mwakahanjika kuli ove, kamunehe kuli ami, kaha kexi kukakwata ceka hali oveko.
Amwambile ngwenyi, Ove mwa­ngana, acanuke Kalunga kove Ye­hova, kucina muka-kutenda manyi­nga mwakanongesa ceka, kucina navakanongesa mwanami. Amwa­mbile ngwenyi, Omu ayoya Yehova tu, cipwe lukambu lwamwanove lumwe kalwexi kukaholokela hama­vuko.
Kaha uze pwevo amwambile ngwenyi, Acitave ami ngamba yove nguhanjike kalizu kuli ove mwata wami mwangana. Amwambile ngwe­nyi, Hanjika tuhu.
Lize pwevo amwambile ngwenyi, Kaha ikaze unajinyina cuma cipwaha hali vatu jaKalunga? Mwomwo ove mwangana hakuhanjika lizu eli una­fwane nge ou ali namulonga, mwo­mwo unakane ove mwangana kuhi­lwisa ceka ou wove vanahange.
Mwomwo kufwa natufwa, tunapu nge meya vanamwangila hamavu, awa navahona kukungulula ceka. Kaha nawa Kalunga kexi kufumisa mwono wamutuko, Oloze mwajina mwakulingila, manganou vanahange kuli Ikiye azeneke kupwa wakusuva kuli Ikiye.
Xikaho jino, hamono nguneza nakuhanjika lizu eli kuli ove mwata wami mwangana, mwomwo vatu Vanangwivwisa woma, xikaho. Kahami ngamba yove ngwalyambanga ngwami, Nanguhanjika jino kuli mwangana, pamo mwangana mwa­linga nganomu nangumulombelami ngamba yenyi.
Mwomwo mwangana mwevwi­lila, mangana angupululule ami nga­mba yenyi mulivoko lyamutu uze mwasaka kutunongesa namwanami muuswana waKalunga.
Kahami ngamba yove ngwamba­nga ngwami, Acitave lizu lyayove mwata wami mwangana lipwe lya­kunokesa. Mwomwo ngana mwapwa kangelo kaKalunga, mukiko mu­unapu ove mwata wami mwangana nakwivwa vyamwaza navyavipi. Ka­ha Kalunga kove Yehova apwenga nayove.
Mwangana amukumbulwile, ambile kuli uze pwevo ngwenyi, Kanda ungusweka jino mwose na­ngukwihulako. Uze pwevo amwa­mbile ngwenyi, Ove mwata wami mwangana, hanjika jino.
Mwangana amwihwile ngwenyi, Livoko lyaYowave lili nayove mwo­senomu tahi? Uze pwevo amuku­mbulwile ngwenyi, Ove mwata wami mwangana, omu wayoya mwono wove tu, kakwexi mutu mwahasa kupeuka nakuya kulivoko lyacilyo cipwe kucimoswe kuvyuma vyoseno­vyo unahanjikove mwata wami mwa­nganako. Mwomwo ngamba yove Yowave, ikiye angulwezanga, ikiye ahakanga mazu osenawa mukanwa kayami ngamba yove.
Ngamba yove Yowave nalingi cumeci mangana alumbunune cuma kana mweka, kahove mwata wami uli namangana nge kutesa namanga­na akangelo kaKalunga mangana utacikize vyuma vyosena vili ha­mavu.
Mwangana ambile kuli Yowave ngwenyi, Tala jino, ngunalingi cuma kana. Xikaho yako ukamuhilwise ou mukweze Avasalome.
Yowave alimbilile cameso enyi hamavu, alifukwile, amukiswile mwangana. Kaha Yowave ambile ngwenyi, Ove mwata wami mwa­ngana, lelo ami ngamba yove ngu­natacikiza ngwami, ngunawane use­lewa kumeso ove, mwomwove mwa­ngana unalingi lyehi mungunakulombo ami ngamba yove.
Ngoco Yowave akatukile, ayile kuNgexule amunehele Avasalome kuYelusalema.
Mwangana ambile ngwenyi, Anyengumuke aye kuzuvo yenyi, oloze kanda amona meso amiko. Ngoco Avasalome anyengumukile ayile kuzuvo yenyi, kamwene meso amwanganako.
Jino muli vaIsalele vosena ka­mwapwile mutu valixilenga nge mwaAvasalome haupahu wenyiko. Kuvi­lyacilo vyamahinji enyi mbwe namumbamba-mutwe wenyi muli ikiye kamwapwile katengako.
Kahomu atewile jikambu jaku­mutwe wenyi (jino ajitewilenga ku­songo yamwaka kusongo yamwaka, mwomwo ajivwilenga kulema, xi­kaho ajitewilenga), apezalixilenga jikambu jakumutwe wenyi jixekele makulukaji avali, nge kutesa napezo yamwangana.
Kaha kuli Avasalome kwasemu­kile vana vamalunga vatatu na­mwana wapwevo umwe, lijina lyenyi apwile ikiye Tamale. Ikiye apwile pwevo wamwaza kumeso.
Avasalome atwaminenga myaka yivali muYelusalema, kamwene meso amwanganako.
Kaha Avasalome atumine mutu kuli Yowave, mangana amutume kuli mwangana, oloze Yowave akanyine kwiza kuli ikiye. Atumine mutu ka­mucivali, oloze akanyine kwiza.
Xikaho ambile kuli vangamba jenyi ngwenyi, Talenu, wande waYowave uli kwakamwihi nawou wami, kaha ali nambale kuze. Yenu­nga mukayifumike nakakahya. Va­ngamba jaAvasalome vafumikile wa­nde uze nakakahya.
Yowave akatukile, ayile kuli Avasalome kuzuvo yenyi, amwihwile ngwenyi, Vangamba jove vanafumikila wande wami nakakahya ika?
Avasalome amukumbulwile Yo­wave ngwenyi, Tala, ngwatumanga mutu kuli ove ngwami, Twaya kuno ngukutume kuli mwangana ukamwambulile ngwove, Ngunafumina ika kuNgexule? Cawahanga kuli ami kaci ngucili kuze. Xikaho jino ngu­mone meso amwangana. Kaci nge muli ami muli kuhenga kaha angujihe.
Ngoco Yowave ahetele kuli mwa­ngana, amwambulilile. Kahomu amusanyikile Avasalome ejile kuli mwangana, alifukwile nameso enyi hamavu kumeso amwangana, kaha mwangana amusweswenyele Avasalome.
Kaha vyumevi hakukuma, Avasalome alilongeselele lite­mba natuvalu namalunga makumi atanu valahenga kulutwe lwenyi.
Avasalome amenekele cimeneme­ne, emanyine kutenga yajila kuci­kolo. Kaha capwile, mutu himutu apwile namulonga wakutwala kuli mwangana mangana ausope, Avasalome amusanyikile, amwihwile ngwenyi, Uwakwimbo lika? Amuku­mbulwile ngwenyi, Ami ngamba yove nguwakumuyaci wavaIsalele.
Avasalome amwambile ngwenyi, Tala, vihande vyove vinawahe vinoloka, oloze kakwexi mutu wakukwivwilila vanatongola kuli mwanga­nako.
Avasalome ambile nawa ngwenyi, Kaci vanangulingisami kupwa ngu­muka-kuyula mulifuci, mangana mu­tu himutu ali namulonga cipwe ciha­nde akeze kuli ami, kaci ngunamulingila mwakwoloka.
Kaha capwile, mutu hakupandama kuli ikiye alifukule kuli ikiye, olwele livoko lyenyi, amukwacile nakumu­sweswenya.
Mukiko mwalingilenga Avasalome kuli vaIsalele vosena vaze vejilenga kuli mwangana avayule. Ngoco Avasalome atambwile micima yamalunga vavaIsalele.
Kaha casolokele omu mwahicile myaka makumi awana, Avasalome ambile kuli mwangana ngwenyi, Acingwitave mwane nguyenga ngukatesemo omu ngunamuxiki Yehova muHevelone.
Mwomwo ami ngamba yove ngwamuxikile luxiko ximbu ngwatwaminenga kuNgexule kuSulya ngwami, Kaci nge Yehova mwakanguhilwisa ceka kuYelusalema, kaha nangukamuzacilanga Yehova.
Mwangana amwambile ngwenyi, Yakonga nakeke. Ngoco akatukile, ayile kuHevelone.
Oloze Avasalome atumine vandoji mumiyaci yavaIsalele yosena ngwenyi, Linwomu namwivwa ku­vuma caluneta, kaha mukamba ngwenu, Avasalome napu mwangana muHevelone.
Kaha kwayile malunga vakuYelusalema makulukaji avali naAvasalome, vaze vasanyikile, vayile mukulonga cavo, kavatacikijile cumako.
Avasalome atumine mutu naku­sanyika Ahitofwele wakuNgilo, muka-kutwama punga naNdavici, kwi­mbo lyenyi kuNgilo, ximbu apwile nakuvatula vimuna. Kaha kulifumba kana capwile nangolo, mwomwo vatu vapwile nakuya nakuvulila kuli Avasalome.
Jino kuli Ndavici kwejile kanga­nda ngwenyi, Micima yavatu vava­Isalele yili kuli Avasalome.
Ndavici ambile kuli vangamba jenyi vosena vaze apwile navo mu­Yelusalema ngwenyi, Tukatukenu tucinenu, mokomoko kuli etu ka­kwexi umwe mwayovoka kuli Avasalomeko. Twanguhwisenu kuya, ku­cina mwatuwana waxi nakutumwenesa lupi nakuveta nganda nauvela wajipoko jamikwale.
Vangamba jamwangana Vambile kuli mwangana ngwavo, Mwexomwo nausakwilove mwata wetu mwangana, tala, etu vangamba jove yetu vano.
Mwangana alovokele, navaze va­kuzuvo yenyi vosena hamwe. Mwa­ngana asezele mapwevo likumi, va­pwile tulumbu twamasano, mangana Valamenga zuvo.
Mwangana alovokele navatu vo­sena hamwe, kaha Vemanyine ku­Mbete-melehake.
Vangamba jenyi vosena vahici­leko kuluhaci lwenyi, navaKelete vosena navaPelete vosena navaNgata vosena, malunga makulukaji atanu nalimwe vaze vamukavile kufuma kuNgata, vahicilile kulutwe lwa­mwangana.
Mwangana ambile kuli Itai wa­kuNgata ngwenyi, Ikaze uli nakuyila nayove nawa nayetu? Kinduluka, utwamenga namwangana, mwomwove umuka-lifuci lyeka, vanakutu­ndula. Kinduluka kwove.
Mwomwo wezanga zau kaha, kumana ngukuhitanganyise likumbi lyalelo nayetu hamwe, hamono nguli nakuya kwexokwo nanguhaxila? Ki­ndulukove, uvakindulwise vandu­mbwove nawa, kuli ove kupwenga likoji namucano.
Itai amukumbulwile mwangana ngwenyi, Omu ayoya Yehova tu, nomu wayoyove mwata wami mwa­ngana tu, Camwenemwene kwexokwo naukapwove mwata wami mwanga­na, cipwe kukufwa cipwe kukuyoya, kwokwo nawa nangukapwa nayami ngamba yove nawa.
Ndavici ambile kuli Itai ngwenyi, Yako uzauke. Itai wakuNgata aza­ukile, navatu jenyi vosena nawa, navana vavandende vosena vaze apwile navo.
Vaka-lifuci lize vosena valilile namazu akukanguka, kaha vatu vosena vazaukile, naivene mwangana nawa azaukile mwanakalwiji Kici­lone, kaha vatu vosena vazaukile kutala mujila yapambo.
Kaha kumana, naZatoke nawa ejile, navaLevi vosena hamwe, naku­mbata cikaxa caluxiko lwaKalunga. Cikaxa caKalunga vacitumbikile, ka­ha Aviyatale akandukile palanga no­mu vakumixile vatu vosena kulovoka munganda.
Mwangana ambile kuli Zatoke ngwenyi, Cihilwise ceka cikaxa ca­Kalunga munganda. Kaci nge nanguwana uselewa kumeso aYehova, mwakangukindulwisa ceka nakungu­mwenesaco nautwamo wenyi nawa.
Oloze kaci nge mwakangwamba ngwenyi, Kangwakwivwila kuwaha­ko, kaha tala, yami uno, akangulinge mwexomwo munawahe kumeso enyi.
Mwangana ambile nawa kuli kapilixitu Zatoke ngwenyi, Ove umuka-ktimona nyi? Kinduluka na­keke munganda navana venu vama­lunga vavali hamwe, ou mwanove Ahimaze, ou Yonatane mwanaAvi­yatale.
Tala, nanguximbula kucau capa­mbo palanga nomu nakwiza lizu lyakuli ove lyakungulweza.
Xikaho Zatoke naAviyatale vaki­ndulwixile ceka cikaxa caKalunga kuYelusalema, kaha vatwamine kuze.
Ndavici akandukile kumukandu wapili yaMilive nakulila hakukandu­ka. Apwile nalifwiki lyehi kumutwe, namahinji enyi auselesele, kaha vatu vosena vaze apwile navo valifwikile mutu himutu kumutwe wenyi, va­kandukile nakulila hakukanduka.
Umwe amulwezele Ndavici ngwe­nyi, Ahitofwele ali muli vaze vanalifumbu naAvasalome. Ndavici ambile ngwenyi, Ove Yehova, acihulamise punga yaAhitofwele.
Kaha casolokele, omu alingile Ndavici hanahete lyehi helu lyamu­kandu haze valemeselelenga Kalu­nga, kumana, Huxai wakuAlake ejile nakumusesa nacikuto cenyi cakupula namavu hamutwe wenyi.
Ndavici amwambile ngwenyi, Ka­ci nge natuya nayove, kaha Mupwa­nga uciteli kuli ami.
Oloze kaci nge naukinduluka munganda nakumwambulila Avasa­lome ngwove, Ove mwangana, na­ngupwanga ngungamba yove nga­nomu ngunapunga ngungamba yaiso hamakumbi akunyima, ngoco mu­nangupwanga jino ngungamba yove, kaha naungujihila punga yaAhito­fwele.
Kaha kuli ove kuze kuli vapilixitu Zatoke naAviyatale nyi? Xikaho Cikapwenga, vyexovyo naukevwanga muzuvo yamwangana, ukavyambululenga kuli vapilixitu Zatoke na­Aviyatale.
Tala, vali navana vavo vamalunga vavali kuze, ou Ahimaze yaZatoke, ou Yonatane yaAviyatale. Kaha vyexovyo vyuma namukevwa mukavatuma vakivo vakangwambulilevyo.
Ngoco uze sepa lyaNdavici Huxai engilile munganda, naAvasalome na­wa engilile muYelusalema.
Jino Ndavici hakuhambakana helu lyamukandu hahandende, kumana, kwamuhumanganyine uze ngamba yaMefwivoxete Jiva, apwile navimbulu vakulema lyehi vavali, va­mbacile jimbolo makulukaji avali, namisusu yamihako yavinyo yaumu likulukaji namihako yamwaka waliyena likulukaji natuku yavinyo.
Mwangana amwihwile Jiva ngwe­nyi, Mangana avyumevi aya mulihi? Jiva amwambile ngwenyi, Vimbulu vanapu vavava vakuzuvo yayove mwangana mangana vatambukengaho, jimbolo namihako yamwaka waliyena mangana vakweze valye­nga, kaha vinyo manganava vanazeye mupambo vanwenga.
Mwangana amwihwile ngwenyi, Kaha mwanamwata wove ali kulihi? Jiva ambile kuli mwangana ngwenyi, Tala, natwame kuYelusalema. Mwo­mwo nambe ngwenyi, Lelo ava va­kuzuvo yaIsalele navanguhilwixila wangana watata.
Kaha mwangana ambile kuli Jiva ngwenyi, Tala, vyaMefwivoxete vyo­sena vinapu vyove. Jiva amwambile ngwenyi, Ngunalifukula. Nguwane uselewa kumeso ayove mwata wami mwangana.
Omu ahetele mwangana Ndavici kuMbahulime, kumana, kuze kwalo­vokele mutu wakucisaka cazuvo ya­Saulu, lijina lyenyi apwile ikiye Ximei mwanaNgela. Alovokele na­kwiza nakwangula.
Amwaxilenga Ndavici malolwa, navangamba jamwangana Ndavici vosena nawa, navatu vosena navi­ndume vosena vaze vapwile kulivoko lyenyi lyacilyo nakulivoko lyenyi lyacimoswe.
Ximei ahanjikile hakumwangula ngwenyi, Ove mutu wamanyinga, ove mutu wakavihu, yako, yako!
Yehova nakuhilwixila lyehi ma­nyinga avaze vakuzuvo yaSaulu ose­na, ava unaxixi nakupwa umwa­ngana. Kaha wangana Yehova nau­hane lyehi mulivoko lyamwanove Avasalome, kaha kumana, ove vanakukwate mukupihisa cove, mwomwove umutu wamanyinga, xika­ho.
Jino Avixai mwanaZeluwiya ambi­le kuli mwangana ngwenyi, Ou kawa wakufwa akwangwile ika ove mwata wami mwangana? Aciagwitave ngu­yenga ngumuvatule mutwe wenyi.
Mwangana amwambile ngwenyi, Enu vana vaZeluwiya, munambe ku­linga muka nayami? Mwomwo ali nakwangula, mwomwo Yehova namwambe ngwenyi, Mwangule Ndavi­ci, xikaho. Kaha iyaze mwamwamba ngwenyi, Ikaze unalingila ngoco?
Ndavici ambile kuli Avixai nakuli vangamba jenyi vosena ngwenyi, Talenu, mwanami ou nasemuka ku­mujimba wami ali nakusaka mwono wami. Nyize ou kaMbenjamine nawa? Mwecenu tuhu angulenga, mwomwo Yehova namulweze, xi­kaho.
Kwiji, pamo Yehova mwatalomu vananguvulumuna, pamo Yehova mwakanguxixixila kuwaha mukwangula cenyi ali nakungwangula liku­mbi lyalelo.
Ngoco Ndavici navatu jenyi va­yilenga mujila, kaha Ximei ayilenga hajimo lyapili kwakulitalasana ne­nyi, amwangwilenga hakuya, amwa­xilenga malolwa nakukuva mavu helu.
Kaha mwangana navatu vosena vaze apwile navo vahetele vanakatala lyehi, kaha ahwimine kuze.
Jino Avasalome navatu vosena, malunga vavaIsalele, vejile kuYelu­salema, naAhitofwele nawa nenyi hamwe.
Kaha casolokele, uze sepa lya­Ndavici Huxai wakuAlake omu ejile kuli Avasalome, Huxai ambile kuli Avasalome ngwenyi, Mwangana ayo­yenga, mwangana ayoyenga.
Avasalome amwihwile ngwenyi, Eli lyeli likoji lyove kuli sepa lyove tahi? Unakanyina ika kuya nasepa lyove?
Huxai ambile kuli Avasalome ngwenyi, Nduma, oloze ou vasakula kuli Yehova nakuli vatu ava nakuli malunga vavaIsalele vosena, nangu­pwanga nguwenyi, kaha nangutwamanga nenyi.
Kaha ceka nawa, nguzacilengeya? nguzacilenga kumeso amwanenyi nyi? Nganomu ngunazacilanga kumeso aiso, ngoco munangupwanga kumeso ove.
Avasalome ambile kuli Ahitofwele ngwenyi, Tutwamenu punga yamwomwo natulingila.
Ahitofwele ambile kuli Avasalome ngwenyi, Ingila muli tulumbu twamasano jaiso, ava naseze Vala­menga zuvo. Kaha vaIsalele vosena navevwa ngwavo, Nanuku nalivumba lyalipi kuli ise, kaha mavoko avosenava vali kuli ove nawakwata ngolo.
Ngoco vamulemenene Avasalome mbalaka helu lyazuvo, kaha Avasalome engilile muli tulumbu twamasano jaise kumeso avaIsalele vosena.
Jino makumbi aze punga yaAhitofwele omu atwaminenga punga navakwavo yapwilenga nge mutu nehula kumazu aKalunga, mukiko muyapwilenga punga yaAhitofwele yosena nakuli Ndavici nakuli Avasalome.
Jino Ahitofwele ambile nawa kuli Avasalome ngwenyi, Aci­tave ngusakule malunga kanunu namakombakaji avali, kaha nanguka­tuka nakumukavangiza Ndavici Ufu­ku uno.
Kaha nangukamuwana ximbu jinamuhu, ximbu analingi mavoko enyi mbwambwala, nangukamuzuzwisa nawoma, kaha vatu vosena vaze ali navo navakacina, kaha nangukamuveta mwangana uka wenyi kaha.
Vatu vosena nangukavahilwisa kuli ove. Kuwana mutu uze uli nakutonda cinapu nge vosena vanakinduluka. Ngoco vatu vosena navakatwama nakuunda.
Mazu aze olokele kumeso aAvasalome nakumeso avakulwane java­Isalele vosena.
Avasalome ambile ngwenyi, Sanyikenu jino Huxai wakuAlake na­wa, twivwenu omu mwahanjika ikiye nawa.
Huxai hakuheta kuli Avasalome, Avasalome ahanjikile kuli ikiye ngwenyi, Ahitofwele nahanjika nga­na. Tulinge mwaya lizu lyenyi tahi? Kaci nge pimbi, hanjikove.
Huxai ambile kuli Avasalome ngwenyi, Punga nahanjika Ahitofwele oholili kayawahileko.
Huxai amwambile nawa ngwenyi, Ove unatacikiza iso navatu jenyi vanapu vindume, kaha vali nakwi­vwa vangu mumicima yavo nge mwaulusu vanavindamisa lyehi vana venyi mucipapa. Iso ikiye lunga muka-jita, kaha kexi kukasavala navatu hamweko.
Tala, oholili naswame muwina cipwe mweka. Kaha nacikasoloka, omu navakalindumuka vamwe ha­kulivanga, wexowo mwakacivwa mwakamba ngwenyi, Kuli vatu vaze vanamukave Avasalome kuli ku­vahopola.
Kaha cipwe uze napu cingazule, ukweci mucima wenyi nge mucima wandumba, mwakanowa cakunowa. Mwomwo vaIsalele vosena vanata­cikiza ngwavo, Iso napu cindume, kaha vaze ali navo vanapu vingazule.
Oloze ami ngwami, vakungulule vaIsalele vosena cakuvakungulwila kuli ove, kufumisa kuNdane mbwe nakuMbele-xeva, vavavulu nge mu­sekulula uli kukalungalwiji. Kaha lovokove lyavene kumutwe wove kujita.
Ngoco nalukamuwana kwexo­kwo natukahasa kumuwanyina, na­lukamuwana nganomu weji kuholokelanga mume hamavu. Kaha kuli ikiye nakuli malunga vosena vaze ali navo katwexi kukasezako cipwe umweko.
Kaha nawa, kaci nge nengila lyehi mwimbo, kaha vaIsalele vosena navakaneha jingoji kwimbo lize, natukalikokela mukalwiji palanga nomu navakahona kuwana lilolwa lyalindende limwe kuze.
Avasalome namalunga vavaIsa­lele vosena valyambile ngwavo, Pu­nga yaHuxai wakuAlake yinawahe kuhambakana punga yaAhitofwele. Mwomwo Yehova atongwele kujiha punga yaAhitofwele yamwenemwene mangana Yehova akanehe lupi hali Avasalome.
Jino Huxai ambile kuli vapilixitu Zatoke naAviyatale ngwenyi, Ahitofwele atwamanga punga naAvasalome navakulwane javaIsalele mu­nganji mukananga, kahami nguna­twame navo punga munganji muka­nanga.
Xikaho jino tumenu waxi muka­mwambulile Ndavici ngwenu, Kanda ukasavala ufuku uno kucau capamboko, oloze ukazauka cakuzauka kucina navakakuminove mwangana navatu vosena vaze uli navo.
Jino Yonatane naAhimaze va­pwile nakutwama kuEne-longele, ka­ha ngamba wapwevo apwilenga nakuya nakuvalweza, kaha vayilenga nakumwambulila mwangana Nda­vici, mwomwo kavahaxile kuvamona hakwingila mungandako, xikaho.
Oloze kwapwile mukweze ava­mwene, amulwezele Avasalome. Ka­ha vosena vavali vafumineko waxi, vahetele kuzuvo yamutu muMbahulime. Ikiye apwile nalixima mucipa­ngo cenyi, kaha vengililemo.
Pwevo ambacile cifwiko nakucala kukanwa kalize lixima, asanjilileho senga, ngoco kavatacikijile cumako.
Vangamba jaAvasalome vejile kuli uze pwevo kuzuvo yize, vamwi­hwile ngwavo, Ahimaze naYonatane vali kulihi? Uze pwevo avakumbu­lwile ngwenyi, Vanazauka lyehi mwa­nakalwiji. Omu vavatondele naku­hona kuvawana vakindulukile ku­Yelusalema.
Kaha casolokele, omu vafumine­ko vakivo, valovokele mulixima, vayile nakumwambulila mwangana Ndavici. Vambile kuli Ndavici ngwa­vo, Katukenu muzauke waxi kalwiji, mwomwo mukiko mwanatwame na­vo Ahitofwele punga hali enu.
Ndavici akatukile navatu vosena vaze apwile navo, vazaukile Yotau. Hakuca kuli vakivo kakwalihonene umwe wakuzeneka kuzauka Yo­tauko.
Jino Ahitofwele hakumonomu vakanyine kulinga mwayile punga yenyi, alemene cimbulu cenyi, aka­tukile ayile kuzuvo yenyi kwimbo lyenyi, avahanyine jiximbi hazuvo yenyi, alisukikile afwile, kaha vamu­funjile mucimbumbe caise.
Jino Ndavici ahetele kuMahanaime. Avasalome azaukile Yotau, na­Ikiye namalunga vavaIsalele vosena nenyi hamwe.
Avasalome amulingixile Amasa kupwa mwata waliyongomena wa­kuxisa muli Yowave. Jino ise yaAmasa apwile lunga ukweci lijina lyenyi ikiye uze kaIsalele Icila, uze engilile muli Avingayile mwanaNahaxe wapwevo, ndumbwanaye yaYowave Zeluwiya.
Kaha vaIsalele naAvasalome vatungile cilombo cavo mulifuci lya­Ngileyate.
Kaha casolokele, omu ahetele Ndavici kuMahanaime, Xovi mwanaNahaxe wakuLava lyavana va­Mowave, naMakile mwanaAmiyele wakuLo-ndevale, naMbalajilai waku­Ngileyate kuLongelime,
vanehele tuhela najimbaxiya na­vyuma vyauma natiliku nambale naunga namanona akuvavilila na­makunde navisakwola vyakuvavilila,
nauci namateka namikoko nakeju yavangombe kuli Ndavici nakuli vatu vaze apwile navo, mangana valyenga. Mwomwo valyambile ngwavo, Vatu vali nazala, vanaka­tala, vali nalipwila mupambo, xikaho.
Jino Ndavici alavile vatu vaze apwile navo, avatongwelele tupitau twamakombakaji natupitau twamakulukaji.
Ndavici avatumine vatu, cimbwa cimwe kulivoko lyaYowave, cimbwa cimwe kulivoko lyaAvixai mwana­Zeluwiya ndumbwaYowave, cimbwa cimwe kulivoko lyaItai wakuNgata. Mwangana ambile kuli vatu ngwenyi, Nayami nawa nangulovoka nenu hamwe.
Oloze vatu vamwambile ngwavo, Kanda ulovokako. Mwomwo kaci nge natucinetu kavexi kuhaka mi­cima yavo kuli etuko, cipwe nge kuli etu nakufwa cimbwa cahakaci, kave­xi kuhaka micima yavo kuli etuko. Oloze jino ove unapu nge kanunu kayetu. Xikaho jino cinawahe upwe­nga walizanga lyehi kutukafwako hakulovoka mwimbo.
Mwangana avambile ngwenyi, Mwexomwo munawahe kumeso enu nangulingamo. Mwangana emanyine kuluhaci lwacikolo, kaha vatu vo­sena valovokelenga kumakulukaji nakumakombakaji.
Mwangana avalwezele Yowave na­Avixai naItai ngwenyi, Ngukwacilenu cikoki ou mwanalunga Avasalome. Kaha vatu vosena vevwilengako haze avahanyine mwangana tu­pitau luximbi hali Avasalome.
Ngoco vatu vaze vavalovokelele vaIsalele mucipapa. Jita yapwile mumusenge waEfwalime.
Vatu vavaIsalele vavetuwile kuze kumeso avangamba jaNdavici. Kuze kwapwile kuhopola cikuma malunga tununu tuvali likumbi lize.
Mwomwo jita valimwangile kulifuci lize kwosena, kaha uze musenge walile vatu vavavulu likumbi lize kuhambakana vaze jalile jipoko ja­mikwale.
Jino Avasalome aliwanyine nava­ngamba jaNdavici. Avasalome apwi­le nakutambuka hacimbulu cenyi. Uze cimbulu ahicile muxi yamitango yamutelevinde waunene yakujika. Mutwe wenyi wakwacile kumutelevi­nde uze, asukamine halengelenge, kaha cimbulu apwile muxi yenyi aliyilile kwenyi.
Lunga umwe acimwene, amulwe­zele Yowave ngwenyi, Tala, ngwamumonanga Avasalome nasukama mumutelevinde.
Yowave ambile kuli lunga uze amulwezele ngwenyi, Kumana wamumonanga, kaha wazenekelanga ika kumuveta kuze nakumulindumuna hamavu? Kaci ngunakuhane jimbongo japalata likumi namu­hya.
Uze lunga ambile kuli Yowave ngwenyi, Cipwe nge ngunatambula jimbongo japalata likombakaji muli­voko lyami, oloze kangwexi kwolola livoko lyami kuli mwanamwanganako. Mwomwo mwangana amilwezanga naAvixai naItai mumatwitwi etu ngwenyi, Lilamenunga kucina nakukwata umwe hali ou mwanalu­nga Avasalome.
Mokomoko kaci ngunalingi mwakutangisa kumwono wenyi, kakwexi cuma vanahase kumusweka mwa­nganako, kaha kaci ove lyavene unangwimanyina nakole.
Yowave amwambile ngwenyi, Kangwexi kuhasa kuximbula ngana nayoveko. Akwacile makunga atatu mulivoko lyenyi, awacokele nakutuvasana mumucima waAvasalome Xi­mbu apwile acili wamutonyi mumutelevinde.
Kaha vakweze likumi vaze vamumbacililenga Yowave vyuma vyenyi vyajita vamujingulwixile Avasalome, vamuvetele nakumujiha.
Yowave embile luneta, kaha vatu vakindulukile kukuvahangasana va­Isalele, mwomwo Yowave avakingile vatu, xikaho.
Vamumbacile Avasalome, vamumbilile muwina waunene uze uli mumusenge, vamulumbikile mulu­mba wamalolwa waunene cikuma. Kaha vaIsalele vosena vacinyinyine mutu himutu kumbalaka yenyi.
Jino ximbu apwile Avasalome wamutonyi ambacile lilolwa alimikile kupwa lilolwa lyakwimika lize lili mucinema camwangana. Mwomwo alyambile ngwenyi, Kangwexi na­mwana walunga wakwanukisanga lijina lyamiko. Avulukile lilolwa lize halijina lyenyi. Ngoco valivuluka ngwavo, Cinjikizo caAvasalome, na­kulikumbi lyalelo.
Jino Ahimaze mwanaZatoke ambile ngwenyi, Acitave ngulahe jino ngutwale mujimbu kuli mwa­ngana nomu vanamuyulu kuli Ye­hova kuli vaka-kole jenyi.
Yowave amwambile ngwenyi, Kanda utwala mujimbu likumbi lya­leloko, oloze ukatwale mujimbu halikumbi lyeka. Oloze kanda utwala mujimbu likumbi lyaleloko, mwo­mwo mwanamwangana nafu, xi­kaho.
Kaha Yowave ambile kuli uze kaKuxe ngwenyi, Yako ukamwa­mbulile mwangana evi unamono. Uze kaKuxe alifukwile kuli Yowave alahile.
Kaha Ahimaze mwanaZatoke ambile ceka nawa kuli Yowave ngwenyi, Oloze cipwe ngoco, acitave ngulahe nayami nawa nakumukava uze kaKuxe. Yowave amwihwile ngwenyi, Ove mwanami, ulahile ika? hamono kawexi kukatambula fweto hamujimbu woveko.
Amwambile ngwenyi, Oloze ci­pwe ngoco nangulaha. Amwambile ngwenyi, Lahako. Kaha Ahimaze alahile jila yacana, amuvunjilemo uze kaKuxe.
Kaha Ndavici apwile nakutwama mukaci kavijilo vize vivali. Mukakutala akandukile kumulungu wa­cikolo kukembwe, andwile meso enyi nakutala, kaha kumana, kwapwile mutu nakulaha uka wenyi.
Uze muka-kutala atambakanyine amulwezele mwangana. Mwangana ambile ngwenyi, Kaci nge ali uka wenyi kaha mukanwa kenyi muli mujimbu. Kaha apwile nakwiza cakwiza nakupandamako.
Uze muka-kutala amwene mutu weka hakulaha. Uze muka-kutala atambakanyine kuli muka-kulama kucikolo ngwenyi, Kumana, kuli mutu weka ali nakulaha uka wenyi. Mwangana ambile ngwenyi, Naikiye nawa mwaneha mujimbu.
Uze muka-kutala ambile ngwe­nyi, Ngunaxinganyeka ngwami, Kulaha cayou wakulivanga cinafwane nge kulaha caAhimaze mwanaZatoke. Mwangana ambile ngwenyi, Ikiye mutu wamwenemwene, ali nakwiza namujimbu wamwaza.
Ahimaze atambakanyine, ambile kuli mwangana ngwenyi, Keke. Ali­fukwile kuli mwangana cameso enyi hamavu, amwambile ngwenyi, Va­mukisule Kalunga kove Yehova, Ou navalundu lyehi malunga vaze vakukajilile ove mwata wami mwangana mavoko avo.
Mwangana amwihwile ngwenyi, Kuli uze mwanalunga Avasalome kuli keke tahi? Ahimaze amuku­mbulwile ngwenyi, Yowave hakufu­ma ngamba yayove mwangana na­yami ngamba yove, ngwamonanga lipumba lyalinene, oloze manganalyo kawangulumbunukilileko.
Mwangana amwambile ngwenyi, Peuka wimane kuno. Apeukileko, emanyine.
Kaha kumana uze kaKuxe ahe­tele. Uze kaKuxe ambile ngwenyi, Mujimbu hali ove mwata wami mwangana, mwomwo Yehova nakuyulu likumbi lyalelo kuli vosena vaze vakukatukilanga.
Mwangana amwihwile uze ka­Kuxe ngwenyi, Kuli uze mwanalunga Avasalome kuli keke tahi? Uze ka­Kuxe amukumbulwile ngwenyi, Va­ka-kole jayove mwata wami mwa­ngana, navosena vaze navakukatu­kila nakukupihisa, vakapwe nga­nomu apwa uze mwanalunga.
Kaha mwangana alinyengele ci­kuma, akandukile kuzuvo yahelu lyacikolo nakulila. Kaha hakuya ambilenga ngwenyi, Ove mwanami Avasalome, ove mwanami, ove mwa­nami Avasalome! Kaci ngunakufwilami, ove Avasalome, ove mwanami, ove mwanami!
Vamulwezele Yowave ngwavo, Tala, mwangana ali na­kulila nakulixona hali Avasalome.
Kaha likumbi lize ulwilo uze wa­lumukile kupwa kulixona kuli vatu vosena, mwomwo vatu vevwile likumbi lize ngwavo, Mwangana ali nakulinyenga hali mwanenyi.
Kaha vatu valivembele likumbi lize nakwingila munganda nganomu navavembuluka vatu vanevu sonyi hakucina kujita.
Mwangana alifwikile kumeso enyi, kaha mwangana atetele nalizu lya­kukanguka ngwenyi, Ove mwanami Avasalome, ove Avasalome, ove mwanami, ove mwanami!
Yowave engilile muzuvo muli mwangana, amwambile ngwenyi, Li­kumbi lyalelo unavevwisa vangamba jove vosena sonyi kumeso avo, ava vanayovola mwono wove likumbi lyalelo namyono yavana vove vama­lunga navava vamapwevo namyono yamasano jove natulumbu twama­sano jove,
mwomwo unavazange vaze vanakuhungu nakuvahunga vaze vana­kuzange. Mwomwo unambe likumbi lyalelo ngwove, Vaka-kulitulaho na­vangamba kavangulemako. Mwo­mwo ngunamono likumbi lyalelo ngwami, Kaci Avasalome ayoyanga, kaci etu tuvosena twafwanga likumbi lyalelo, kaci cinoloka jino kumeso ove.
Xikaho jino katuka, lovoka uha­njike kumicima yavangamba jove, mwomwo ngunalixingi Yehova ngwami, Nge kawexi kulovokako kakwexi mutu umwe mwatwama kuli ove ufuku unoko. Kahoco kaci nacipihya kuli ove kuhambakana lupi lwosenolwo lunakuwane kufumisa kuukweze wove palanga noholili.
Jino mwangana akatukile, atwa­mine kucikolo. Vavalwezele vatu vosena ngwavo, Talenu, mwangana natwame kucikolo, kaha vatu vosena vejile kumeso amwangana. Jino vaIsalele vosena valingile vanacinyina mutu kumbalaka yenyi mutu kumbalaka yenyi.
Kaha vatu vosena vapwile naku­lipika mumiyaci yavaIsalele yosena ngwavo, Mwangana atupululwile mumavoko avaka-kole jetu, ikiye atuyowele mumavoko avaFwilixite. Oloze jino nacinyi mulifuci kuli Avasalome.
Kaha Avasalome ou twawavixile apwenga mwangana wetu nafu lyehi kujita. Xikaho jino namulyungumikila ika hamazu akumuhilwisa mwa­ngana?
Jino mwangana Ndavici atumine mutu kuli vapilixitu Zatoke naAviya­tale ngwenyi, Hanjikenu kuli vaku­lwane javaYuta ngwenu, Ikaze mu­nakuminyina kumuhilwisa mwanga­na kuzuvo yenyi? hamono mazu avaIsalele vosena anahete lyehi kuli mwangana ngwavo, vamuhilwise mu­zuvo yenyi.
Enu muvandumbwami, enu mu­vifuhwa vyami, munyama yami. Xikaho munakuminyina ika kumu­hilwisa mwangana?
Mwambulilenu nawa Amasa ngwenu, Ove ucifuhwa cami unyama yami nyi? Kaci nge kawexi kupwa­nga ukapitau kaliyongomena ma­kumbi osena kumeso ami mukahela kaYowave, kaha Kalunga akalinge ngoco kuli ami nakuhakilako nawa.
Ngoco alumwine micima yama­lunga vavaYuta vosena nge mucima wamutu umwe, ngoco vatumine vatu kuli mwangana ngwavo, Kindulu­kenu navangamba jove vosena ha­mwe.
Ngoco mwangana akindulukile, ahetele kuYotau. Kaha vaYuta vejile kuNgilingale, kuya nakumusesa mwangana nakumuzawisa mwanga­na Yotau.
Jino Ximei mwanaNgela, uze kaMbenjamine apwile kuMbahuli­me, anguhwixile, axikumukile nama­lunga vavaYuta nakumusesa mwa­ngana Ndavici.
Kuli ikiye kwapwile malunga vavaMbenjamine likombakaji, nauze ngamba wakuzuvo yaSaulu Jiva navana venyi vamalunga likumi na­vatanu navangamba jenyi makumi avali hamwe. Kaha vazaukile Yotau kumeso amwangana.
Kwazaukile wato nakuzawisa vaze vakuzuvo yamwangana, na­kulinga mwexomwo mwawahile ku­meso enyi. Ximei mwanaNgela ali­mbilile hamavu kumeso amwangana omu alingile hanazauka lyehi Yotau.
Ambile kuli mwangana ngwenyi, Ove mwata wami, kanda ungumona nakuhengako, cipwe kwanukomu ngwapinjilikile ami ngamba yove halikumbi lize walovokele ove mwata wami mwangana muYelusalema, nu­mba ove mwangana ucihake kumu­cimako.
Mwomwo ami ngamba yove ngu­natacikiza ngwami, Ami ngunavulumuna. Xikaho tala, kuli ava vaku­zuvo yaYosefwe vosena ami ngunali-vangeko likumbi lyalelo kuxikumuka nakukusesove mwata wami mwa­ngana.
Oloze Avixai mwanaZeluwiya akumbulwile ngwenyi, Kavexi ku­mujiha Ximei hacumeciko tahi? mwomwo namwangulou waYehova awavisa.
Ndavici amwambile ngwenyi, Enu vana vaZeluwiya, munambe kulinga muka nayami numba mupwe muvaka-kungwimanyina liku­mbi lyalelo? Navajiha mutu likumbi lyalelo muli vaIsalele numba? Mwo­mwo ngunatacikiza nyi? likumbi lyalelo ami ngunapu ngumwangana wavaIsalele.
Kaha mwangana ambile kuli Ximei ngwenyi, Kawexi kufwako. Kaha mwangana alixingile kuli ikiye.
Jino Mefwivoxete mwanaSaulu axikumukile nakumusesa mwanga­na. Kasanyine kumahinji enyiko, cipwe kuteula wevu wenyi, cipwe kukosa mahinenyi kufumisa kuliku­mbi lize afumineko mwangana pa­langa nakulikumbi lize ejile ceka nakeke.
Kaha casolokele, omu ejile ku­Yelusalema nakumusesa mwangana, mwangana amwihwile ngwenyi, Ove Mefwivoxete, Wakanyinyine ika kuya nayami hamwe?
Amukumbulwile ngwenyi, Ove mwata wami mwangana, ngamba yami angutangixile. Mwomwo ami ngamba yove ngwalyambile ngwami, Nangulilemena cimbulu ngutambu-kengaho nguyenga namwangana, mwomwo ami ngamba yove ngumuka-kukoka mahinji, xikaho.
Kaha nanguvangilami ngamba yove kuli ove mwata wami mwa­ngana. Oloze ove mwata wami mwa­ngana unapu nge ukangelo kaKa­lunga, xikaho linga mwexomwo mu­nawahe kumeso ove.
Mwomwo vaze vakuzuvo yatata vosena vapwile vatu vakufwa kaha kumeso ayove mwata wami mwa­ngana, oloze ove wanguhakile ami ngamba yove muli vaze valilenga kumesa yove. Xikaho kuli ami ku­nasale hakwoloka hakutetela kuli ove mwangana halihi?
Mwangana amwambile ngwenyi, Ikaze nauvulukila ceka vyuma vyove? Ami ngwami, Lipangilenu mavu kana najiva.
Mefwivoxete ambile kuli mwa­ngana ngwenyi, Awatambule osena, mwomwo ove mwata wami mwa­ngana uneza nakeke kuzuvo yove.
Jino Mbalajilai wakuNgileyate axikumukile kufuma kuLongelime, azaukile Yotau nakuya namwangana hamwe nakumuzawisa Yotau.
Jino Mbalajilai apwile kaxinakaji cikuma, apwile namyaka makumi atanu naatatu. Ikiye amuhanyinenga mwangana kulya ximbu atwamine­nga kuMahanaime, mwomwo apwile mutu wamulemu cikuma.
Mwangana ambile kuli Mbalajilai ngwenyi, Tuzauke nayove hamwe, kaha nangukulixilanga kuli ami mu­Yelusalema.
Mbalajilai ambile kuli mwangana ngwenyi, Makumbi amyaka yamwono wami anapu angahi, numba tukanduke nayove mwangana muYelusa­lema?
Likumbi lyalelo nguli namyaka makumi atanu naatatu. Nanguhasa kuhandununa vyamwaza navyavipi numba? Ami ngamba yove nanguhasa kwivwevi nangulya cipwe evi nangunwa numba? Nanguhasa ceka kwivwa mazu amalunga vaka-kwimba cipwe amapwevo vaka-kwimba numba? Xikaho ikaze nangupwilami ngamba yove nguciteli kuli ove mwa­ta wami mwangana?
Ami ngamba yove ngunasake tuzauke tuhu Yotau nayove mwa­ngana hamwe. Kaha ikaze naungufwetelove mwangana fweto yipwaha?
Acitave ami ngamba yove ngu­kinduluke ceka, ngukafwile mwimbo lyami, kucimbumbe catata namama. Oloze tala ngamba yove Kimihame. Ikiye azauke nayove mwata wami mwangana, ukamulingile ikiye mwe­xomwo munawahe kumeso ove.
Mwangana amukumbulwile ngwenyi, Kimihame natuzauka ne­nyi hamwe, kahami nangukamulingila mwexomwo munawahe kumeso ove. Kaha vyexovyo naukasaka kuli ami nangukakulingilavyo.
Vatu vosena vazaukile Yotau, namwangana nawa azaukile. Mwa­ngana amusweswenyele Mbalajilai, amukiswile, kaha akindulukile ku­mahyenyi.
Ngoco mwangana azaukile naku­ ya kuNgilingale. Kaha Kimihame azaukile nenyi hamwe. Vatu vava­Yuta vosena vamuzawixile mwanga­na nacimbwa cavatu vavaIsalele nawa.
Kaha kumana, malunga vava­Isalele vosena vejile kuli mwangana, vambile kuli mwangana ngwavo, Vandumbwetu malunga vavaYuta vanakwivila ika nakukuzawisa Yo­tau ove mwangana navava vakuzuvo yove namalunga jayove Ndavici nove hamwe?
Kaha malunga vavaYuta vosena vavakumbulwile malunga vavaIsalele ngwavo, Mwomwo mwangana napu kausoko wetu. Xikaho munatutenukila ika hacuma kana? Kulya tunali vyamwangana numba? nyi natuhane wana numba?
Malunga vavaIsalele vavakumbu­lwile malunga vavaYuta ngwavo, Etu tuli navyazano likumi muli mwa­ngana, etu tuli navyuma vyavivulu muli Ndavici kumihambakanenu, xi­kaho munatulelesela ika nakukana kuvangila kusaka mazu kuli etu hakumukindulwisa mwangana wetu? Kaha mazu amalunga vavaYuta apwile amakalu kuhambakana mazu amalunga vavaIsalele.
Jino kuze kwapwile lunga wakavihu, lijina lyenyi apwile ikiye Xeva mwanaMbikili, apwile kaMbenjamine. Embile luneta, ambi­le ngwenyi, Etu katwexi nacazano muli Ndaviciko, katwexi nauswana muli mwanaYeseko. Enu vaIsalele, tuyenu mutu himutu kujimbalaka jenyi.
Ngoco malunga vavaIsalele vosena vakandukile kukumukava Ndavici, vamukavile Xeva mwanaMbikili, oloze malunga vavaYuta valipanji­kile namwangana wavo kufuma ku­Yotau mbwe nakuYelusalema.
Ndavici ahetele kuzuvo yenyi ku­Yelusalema. Mapwevo vaze likumi tulumbu twamasano jenyi vaze ase­zele Valamenga zuvo, mwangana avatwalile, avahakile muzuvo yakuvalamina, avahanyinenga kulya, Olo­ze kengilile muli vakivoko. Ngoco vapwilenga vakusoka nakumakumbi akufwa cavo nakutwamanga lika muujike.
Jino mwangana ambile kuli Amasa ngwenyi, Ngusanyikile malunga vavaYuta vakunguluke ximbu kanda muhite makumbi atatu, kahove upwe kuno.
Ngoco Amasa ayile nakukungulula malunga vavaYuta. Oloze aximbwile kuhambakana likumbi lize amutongwelele.
Ndavici ambile kuli Avixai ngwe­nyi, Jino Xeva mwanaMbikili mwatupihisa kuhambakana Avasalome. Yakonga ove navangamba jayami mwata wove, umukavangize kucina mwakatambula membo ali najike­mbwe nakupululuka kumeso etu.
Kaha vatu jaYowave valovokele nakumukava, navaKelete navaPelete navindume vosena. Valovokele mu­Yelusalema nakumukavangiza Xeva mwanaMbikili.
Omu vapwile kulilolwa lyalinene lize lili muNgiveyone, Amasa ejile nakuvasesa. Jino Yowave apwile navwale lyehi kuvwala cenyi cajita, kaha hapwile muhya napoko yamu­kwale yakukasa mumbunda yenyi mucindalo cayo, kaha ikiye hakulo­voka yasomokelemo.
Yowave amwihwile Amasa ngwe­nyi, Ove ndumbwami, unahinduka tahi? Yowave amukwacile Amasa kuwevu nalivoko lyenyi lyacilyo mangana amusweswenye.
Oloze Amasa kalilamine kupoko yamukwale yize yapwile kulivoko lyaYowaveko. Ngoco amuvetele mu­mujimba, amwangilile mijingwa ye­nyi hamavu, kamuvetele cekako, ka­ha afwile. Yowave nandumbwenyi Avixai va­mukavangijile Xeva mwanaMbikili.
Kuli ikiye kwemanyine mukweze waYowave umwe, ambile ngwenyi, Ou nemana kuli Yowave, ou napu waNdavici, amukave Yowave.
Jino Amasa apwile nakulipocinga mumanyingenyi mukaci kalikulakula. Kaha uze lunga hakumona vatu vosena vanemana, amumbacileko Amasa amufumixile mulikulakula amutwalile mucipapa amufwikile na­lihina, omu amwene vosena vaze vejile kuli ikiye hinavemana kwavo.
Omu valingile hivanamufumisa lyehi mulikulakula vatu vosena va­mukavile Yowave mangana vamukavangizenga Xeva mwanaMbikili.
Ahicile mumiyaci yavaIsalele yo­sena nakuAvele nakuMbete-maka nakuli vaMbeli vosena. Kaha vaungile nakumukava nawa.
Vejile nakumuhaka mucingombela muAvele lyaMbete-maka, valundwilile limbo lize kembwe, kaha yalitalasanyine nakembwe yakufula. Vatu vosena vaze vapwile naYowave vapwile nakupupa kembwe yalimbo ngwavo, vayixiule.
Kaha mwimbo lize mwasanyikile pwevo wamangana ngwenyi, Ivwenu, ivwenu. Acimwambulilenu Yowave ngwenu, Pandama kuno mangana nguhanjike nayove.
Apandamine kuli ikiye, kaha uze pwevo amwihwile ngwenyi, Yove vene Yowave tahi? Amukumbu­lwile ngwenyi, Yami vene. Amwa­mbile ngwenyi, Ivwilila mazu aya­mi ngamba yove. Amukumbulwile ngwenyi, Nguli nakwivwilila.
Kaha ahanjikile ngwenyi, Ku­myaka vahanjikilenga ngwavo, Kwihula navehula kuAvele, kaha ngoco vakumixile cihande.
Ami nguli kuli vaze vanakave kuunda vanaxixika muli vaIsalele. Uli nakusaka kunongesa limbo, naye muli vaIsalele. Ikaze nauminyina uswana waYehova?
Yowave amukumbulwile ngwe­nyi, Cijiloco! Cijila kuli ami kumina cipwe kunongesa.
Mulonga kawexi ngocoko. Oloze lunga wakulifuci lyavaEfwalime lya­jipili, lijina lyenyi ikiye Xeva mwana­Mbikili, namukajila mwangana Nda­vici livoko lyenyi. Tuhanenuyo ikiye uka wenyi kaha, kaha nangufuma kwimbo. Uze pwevo ambile kuli Yowave ngwenyi, Tala, navakumbilila mutwe wenyi kukembwe.
Kaha uze pwevo ayile kuli vatu vosena namanganenyi. Vavatwile mutwe waXeva mwanaMbikili, va­umbilile kuli Yowave. Embile luneta, kaha valimwangile kwimbo lize mutu himutu nakuya kumbalaka yenyi. Yowave akindulukile kuYelusalema kuli mwangana.
Jino Yowave apwile kapitau ka­liyongomena lyavaIsalele lyosena. Mbenaya mwanaYehoyata apwile kapitau kavaKelete navaPelete.
Atolame apwile mwata wamalu­nga vakulambula hakuzata milimo. Yehoxafwate mwanaAhilute apwile muka-kusoneka vyuma vyawangana.
Xeva apwile muka-kusoneka mikanda. Zatoke naAviyatale vapwile vapilixitu.
Kaha nawa, Ila wakuYaile apwile ngambela yaNdavici.
Jino hamakumbi aNdavici hapwile zala yakalombolombo myaka yakulikava yitatu, kaha Nda­vici ayihwile kuli Yehova. Yehova amwambile ngwenyi, Yinapu hali Saulu nahazuvo yenyi yinapihi na­manyinga, mwomwo avajihile vaku­Ngiveyone, xikaho.
Mwangana avasanyikile vaka-Ngiveyone, ahanjikile kuli vakivo. Jino vaka-Ngiveyone kayapwile vana va­Isaleleko, oloze vapwile kuli vaze vasalileho kuli vaAmole. Kaha vana vaIsalele valixingile lyehi kuli vakivo, oloze Saulu asakile ngwenyi, avajihe mwomwo avasungwilile cikuma vana vaIsalele navaYuta, xikaho.
Ndavici avehwile vaka-Ngiveyone ngwenyi, Ngumilingile ika? Ngufwike mulonga kana naka, numba mukisule uswana waYehova?
Vaka-Ngiveyone vamwambile ngwavo, Kuli etu naSaulu nazuvo yenyi kakwexi mulonga wapalata nauluko, kaha kacatela kuli etu ku­jiha mutu muli vaIsaleleko. Ava­mbile ngwenyi, Mwexomwo namwamba nangumilingilamo.
Vambile kuli mwangana ngwavo, Mutu uze atulalixile, uze ajinyine kutunongesa kucina natusala mu­ngiza yavaIsalele yimwe,
vatuhane vana venyi vamalunga vatanu navavali, kaha natuvasukika kuli Yehova kuNgiveya lyaSaulu uze vasakwile kuli Yehova. Mwa­ngana avambile ngwenyi, Ami nangumihanavo.
Oloze mwangana amutetelele Mefwivoxete mwanaYonatane mwana­Saulu, mwomwo kulixinga Yehova cize capwile mukaci kavo, mukaci kaNdavici naYonatane mwanaSa­ulu.
Oloze mwangana akwacile vana vaLijipa vamalunga vavali, ou apwile mwanaAya wapwevo, vaze asemene naSaulu, ou Alamonyi, ou Mefwivoxete, navana vaMikale va­malunga vatanu, ou apwile mwana­Saulu, vaze amusemenene Atalyele mwanaMbalajilai wakuMehola.
Kaha avahanyine mumavoko avaka-Ngiveyone. Vakivo vavasukikile kupili kumeso aYehova, kaha vosena vatanu navavali valindumukile ha­mwe. Vavajihile hamakumbi akwaha, hamakumbi akulivanga hakuputuka kwaha mbale.
Jino Lijipa mwanaAya ambacile cikelei, alyalilileco halilolwa kufu­misa kukuputuka kwaha palanga nomu yavanokelele vula yakufuma mwilu. Ketavile tujila vahelu kutwa­ma hali vakivo namusanako, cipwe tunyama vamuvipapa haufuku.
Vamulwezele Ndavici muze ali­ngile uze kalumbu kamasano kaSaulu Lijipa mwanaAya.
Ndavici ayile, ambacile vifuhwa vyaSaulu navifuhwa vyamwanenyi Yonatane kuli venyaYavexe-ngileyate, vaze vavivile kuweluka waMbete-xane, kuze vavisukikile va­Fwilixite halikumbi lize vamujihile Saulu kuli vaFwilixite muNgilivowa.
Vifuhwa vyaSaulu avikandwixile kufuma kuze navifuhwa vyamwane­nyi Yonatane, kaha vifuhwa vyavaze vasukikile vavikungulwile.
Kaha vifuhwa vyaSaulu namwa­nenyi Yonatane vavifunjile mulifuci lyavaMbenjamine muZela mucimbu­mbe caise Kixe. Valingile mwexo­mwo avalwezele mwangana. Haku­kuminyina Kalunga hyalilembejekele halifuci.
Jino vaFwilixite valwile ceka ji­ta navaIsalele. Ndavici axikumukile navangamba jenyi hamwe, valwile navaFwilixite. Jino Ndavici azeyele,
kaha Ixivi-mbenove, uze apwile ukweci vakwavo vana vayauze waku­taluka, ukweci likunga lyenyi lyapezo yajixekele jaunengu makulukaji ata­tu, apwile nalikase lyehi poko yamu­kwale yayihya, alyambile ngwenyi, Nangumujiha Ndavici.
Oloze Avixai mwanaZeluwiya amukafwileko, amuvetele uze ka­Fwilixite nakumujiha. Haze vene vatu jaNdavici valixingile kuli ikiye ngwavo, Kanda ukalovoka ceka nayetu kujitako, kucina naukajima linongo lyavaIsalele.
Kaha omu vyakumine vyumevi casolokele, kwapwile ceka jita nava­Fwilixite kuNgove. Haze vene uze kaHuxa Xivekai amujihile Safwe, uze apwile ukweci vakwavo vana vayauze wakutaluka.
Kwapwile ceka jita navaFwilixite kuNgove, kaha Elehanane mwanaYale-olengime wakuMbetelema amu­jihile Ngolyate wakuNgata, ukweci likunga lyenyi lyapwile namulunda wapwile nge mwalaci wamuka-kutunga mahina.
Kwapwile ceka jita kuNgata, kuze kwapwile lunga wakutaluka cikuma ukweci minwe yitanu nau­mwe yitanu naumwe kulivoko kuli­voko, naminwe yitanu naumwe yi­tanu naumwe kulihinji kulihinji, kuyilava yapwile minwe makumi avali nayiwana, naikiye nawa ase­mukile kuli uze wakutaluka.
Omu avatombele vaIsalele, Yo­natane mwanandumbwaNdavici Ximei amujihile.
Ava vawana vasemukile kuli uze wakutaluka muNgata, kaha valindu­mukile kulivoko lyaNdavici nakuma­voko avangamba jenyi.
Jino Ndavici ahanjikile mazu amwaso uno kuli Yehova halikumbi lize vamupululwile kuli Yehova mumavoko avaka-kole jenyi vosena namulivoko lyaSaulu,
ambile ngwenyi,
Ikiye Kalunga, Ikiye lilolwa lya­mi lyakukola, muli Ikiye mukiko nangucinyina,
Nangusanyika Yehova, Ou atela kwalisa,
Mwomwo makimba akufwa ngunyengumukile,
Jingoji jaXeyole jangujingulwixile,
Mukuyanda cami ngwasanyikile Yehova,
Hahaze vene mavu hyalinyikile, andendele,
Mumazulu enyi mwafwinjile wixi,
Azembwile lilu nawa, asulukile hamavu,
Atambukile hakeluve, atukile,
Alingixile milima kupwa visolo vyenyi vyakumujingulwisa ce ndo,
Hakumunyika cakumeso enyi Makala akakahya akwacile.
Yehova alilimine mwilu,
Axile mivwi, avamwangile mwa­ mwa,
Hakonga yakalungalwiji hasolokele,
Atumine kufuma helu, angukwacile,
Angupululwile kuli muka-kole wami wangolo,
Vangulundumukilile halikumbi lyaluvinda lwami,
Angulowelele nawa kwakunene,
Yehova nangufwete nge kutesa nakwoloka cami,
Mwomwo ngunalame jijila ja­Yehova, xikaho.
Mwomwo mazu enyi akuyula osena apwilenga kumeso ami,
Ngwapwilenga nawa nguwakulonga kuli Ikiye.
Xikaho Yehova nanguhilwixila nge kutesa nakwoloka cami,
 Kuli muka-likoji naulisolola uMuka-likoji,
Kuli ou atoma naulisolola uMuka-kutoma,
Vatu vakuyanda weji kuvatwila­nga,
Mwomwo Ove Yehova, Ove ulinongo lyami,
Mwomwo hali ove hakiko ngunanjinjimikila mulizavu lyavatu,
Hakuvuluka Kalunga, jila yenyi yalonga,
Mwomwo iyaze napu Kalunga? ina Yehova kaha.
Kalunga napu mwami mwangolo mwakukakama,
Eji kulingisanga mahinji enyi ku­pwa nge mahinji avakai,
Eji kunangulanga mavoko ami kwasa jita,
Unanguhane nawa mukingo waulwilo wove,
 Unatohwesa jitambo jami mu­xi yami,
 Ngunavahangasana vaka-kole jami nakuvanongesa,
Ngunavalalisa, ngunavapazwojola, ngoco vanahono kukatuka ceka,
Mwomwo unangujicika lyehi ngolo jakuya kujita,
Unavalingisa vaka-kole jami kungutalisa jinyima javo,
Vatalile, oloze kakwapwile umwe wakuvalwilako,
Ngoco ngwavatwile cikuma nge lukungu lwahamavu,
Unanguyovola nawa kuvikokojola vyavatu jami,
Vatu veka navakawa kuli ami,
Vatu veka navakapiluka,
Yehova ayoya, vakisulenga lilo­lwa lyami lyakukola,
Ikiye Kalunga wakungutenda,
Ikiye Muka-kungulovola muli va­ka-kole jami,
Xikaho, Ove Yehova, nangukusakwililanga muli vaka-ma­fuci,
Eji kulwilanga mwangana wenyi nakulwila cacinene,
Jino awa akiko mazu aNdavici akukuminyina.
Xipilitu yaYehova ahanjikile mu­li ami,
Kalunga kaIsalele ambile,
Mwakapwa nge kuca caufuku, omu nalitutuka likumbi,
Camwenemwene zuvo yami kayexi ngoco kuli Kalungako,
Oloze tuvihu vosena navakapwa nge mingonga mangana vakavambile.
Oloze mutu uze mwavakwata
Awa akiko majina avindume vaze vapwilenga kuli Ndavici, ou Yoxeve-mbaxevete wakuTakemone, mwata watupitau, yauze vene apwile Acino wakuEzene, emanyinyine makulukaji atanu naatatu, vaze Vajihile haliku­mbi limwe.
Munyima yenyi mwapwile Eleyaza mwanaNdotai mwanamutu wakuAhowa, ikiye apwile wakusokesa vi­ndume vatatu vaze vapwile kuli Nda­vici omu vavenyixile vaFwilixite va­ze vapwile vanakungulukila kuze kujita, omu valingile malunga vava­Isalele hivanafumuko lyehi.
Akatukile, avavetele vaFwilixite palanga nomu jamuhwile kulivoko lyenyi, nomu lyakakacilile livoko lyenyi kupoko yenyi yamukwale. Ngoco Yehova azacile ulwilo wau­nene likumbi lize, kaha vatu vakindu­lukile nakumukava nakutambula vyakupukula kaha.
Munyima yenyi mwapwile Xama mwanaAngi wakuHalale. VaFwili­xite vakungulukile vapwile lizavu kuze kwapwile wande wakusula na­makunde, kaha vatu vavacinyine vaFwilixite.
Oloze emanyine mukaci kawande uze nakuupululula, avajihile vaze vaFwilixite, ngoco Yehova azacile ulwilo waunene.
Jino kuli vaze vakulitulaho ma­kumi atatu kwaxikumukile vatatu, vahetele kuli Ndavici hangonde ya­kwaha kuwina wakusendeleka wa­kuAtulame. Kaha lizavu lyavaFwili­xite lyapwile linatungu lyehi cilombo mucinema caLefwaime.
Haze vene Ndavici apwile mwa­kukola, kaha haze maswalale java­Fwilixite vapwile muMbetelema.
Ndavici evwile peha ambile ngwe­nyi, Cikalu mutu kumwangunwisa meya akulixima lyaMbetelema lize lili kucikolo!
Vaze vindume vatatu valicicimikile mulizavu lyavaFwilixite, vaswi­cile meya mulixima lyaMbetelema lize lyapwile kucikolo, vawambacile nakuwatwala kuli Ndavici. Oloze akanyine kuwanwa, oloze awahingunwine nakuwahana kuli Yehova.
Ambile ngwenyi, Ove Yehova, cijila kuli ami kulinga ngana. Ku­mana, ngunwenga manyinga avatu ava vayanga nakulyona myono ya­vo? Xikaho akanyine kuwanwa. Ava vindume vatatu valingile vyu­mevi.
 Avixai ndumbwaYowave mwa­naZeluwiya ikiye apwile wakuli­tulaho kuli ava vatatu. Azozele likunga lyenyi hali makulukaji atatu nakuvajiha, kaha apwile nalijina muli vaze vatatu.
Ikiye apwile naulemu kuhamba­kana vaze vatatu nyi? Xikaho va­mulingixile kupwa kapitau kavo. Oloze kahetele kuli vaze vatatu vakulivangako.
Kwapwile naMbenaya mwanaYehoyata nawa, ise apwile lunga wa­ungazule wakuKavazele, uze alingile­nga vilinga vyangolo. Ikiye ajihile vana vayauze kaMowave Alyele va­malunga vavali. Axikumukile nawa nakujiha ndumba muwina hangonde yavula yacixika.
Kaha ikiye ajihile kaEjipitu, mutu wamwaza kumutala. Uze kaEjipitu apwile nalikunga mulivoko lyenyi, oloze axikumukile namukombo kuli ikiye, anyangile lize likunga muli­voko lyayauze kaEjipitu, amujihile nalikunga lyenyivene.
Mbenaya mwanaYehoyata ali­ngile vyumevi, kaha apwile nalijina muli vaze vindume vatatu.
Apwile naulemu wakuhamba­kana vaze makumi atatu, oloze ka­hetele kuli vaze vatatu vakulivangako. Kaha Ndavici amulingixile kupwa kapitau kavaka-kumulama.
 Uze ndumbwaYowave Asahele apwile muli vaze makumi atatu, naEle-hanane mwanaNdoto waku­Mbetelema,
naXama wakuHalote, naElika wakuHalote,
naHeleze wakuPalate, naIla mwanaIkexe wakuTekowa,
naAviyezele wakuAnatote, nauze kaHuxa Mevunai,
naZalamone wakuAhowa, naMahalai wakuNetofwa,
naHeleve mwanaMbana wakuNetofwa, naItai mwanaLivai wakuNgiveya lyavana vaMbenjamine,
naMbenaya wakuPilatone, naHitai wakuvana vatulwiji vakuNgaxe,
naAvi-alavone wakuAlava, naAzamavete wakuMbalahume,
naEliyava wakuXalavone, navaze vana vaYaxene, naYotane,
naXama wakuHalale, naAhiyame mwanaXalale wakuAlale,
naElifwelete mwanaAhasavai, namwanauze wakuMakate, naElyame mwanaAhitofwele wakuNgilo,
naHezelo wakuKalamele, naPalai wakuAlave,
naIngale mwanaNatane wakuZova, nauze kaNgate Mbanyi,
nauze kaAmone Zeleke, naNahalai wakuMbelote, vapwilenga vaka-kumumbacila Yowave mwana­Zeluwiya vyuma vyenyi vyajita,
naIle wakuYetele, naNgaleve wa­kuYetele,
 nauze kaHete Uliya, vosena vapwile makumi atatu navatanu navavali.
Jino Yehova akwacile ceka utenu hali vaIsalele, amusangumwinyine Ndavici hali vakivo ngwenyi, Yako, ukavalave vaIsalele avaYuta.
Mwangana ambile kuli kapitau kalizavu Yowave uze apwile nenyi ngwenyi, Acihitanganenga mumiyaci avaIsalele yosena kufumisa ku­Ndane mbwe nakuMbele-xeva, mukavalave vatu mangana ngukatacikize omu vavulila vatu.
Yowave ambile kuli mwangana ngwenyi, Jino mwexomwo vanavulila vatu Kalunga kove Yehova akavavulise likulukaji, kaha meso ayove mwata wami mwangana akacimone. Oloze ove mwata wami mwangana, unevwila ika kuwaha kucumeci?
Cipwe ngoco, lizu lyamwangana lyapwile nangolo hali Yowave nahali tupitau twalizavu. Yowave natupitau twalizavu valovokele kumeso amwa­ngana mangana vakavalave vatu vavaIsalele.
Vazaukile Yotau, vatungile cilo­mbo cavo muAlowele kuluhaci lwa­limbo lize lili mukaci kacinema caNgate lwakucilyo, nakuYazele.
Kaha vejile kuNgileyate nakulifuci lyaTacime-hotoxi. Vejile kuNdaneyane, vanyengumukilile kuXitone.
Vejile kuze kuTule, kwimbo lize lyakujingulwisa nakembwe, nakume­mbo avaHivi osena naze avaKanane. Kaha valovokele kuYuta kusulo kuMbele-xeva.
Ngoco omu valingile hivanahitangana lyehi mulifuci mwosena, vejile kuYelusalema hakukumisa tukweji vatanu navawana namakumbi ma­kumi avali.
Yowave amulwezele mwangana omu vavulilile vatu hakuvalava. Muli vaIsalele mwapwile vatu vavi­ngazule vaka-kusomona jipoko jami­kwale vihita vitanu nayitatu, kaha malunga vavaYuta vapwile malunga vihita vitanu.
Jino mucima waNdavici wamu­kolesele omu alingile hanavalave lyehi vatu. Ndavici ambile kuli Ye­hova ngwenyi, Ngunavulumuna ci­kuma omu ngunalingi. Oloze jino Ove Yehova, acijimbangane kuhenga cayami ngamba yove, mwomwo ngunahulamisa cikuma.
Ndavici hakuhinduka nacimene, lizu lyaYehova lyejile kuli kapolo­fweto Ngate, uze muka-kumona wa­Ndavici, ngwenyi,
Yako ukamwambulile Ndavici ngwove, Yehova nambe ngwenyi, Ngunakuhane vyuma vitatu. Sakulaho cimwe, mangana ngukulingeco.
Ngoco Ngate ejile kuli Ndavici, amulwezele nakumwambulila gwe­nyi, Mulifuci lyove mwize myaka yazala yakalombolombo yitanu na­yivali tahi? Nyi ucinenga tukweji vatatu kumeso avaka-kole jove ximbu navakuhangasananga? Nyi mu­lifuci lyove mupwenga musongo wacihita makumbi atatu? Tacikiza jino umone omu nangumukumbulwilou nangutumu.
Ndavici ambile kuli Ngate ngwe­nyi, Nguli mwakuhatama cikuma. Tuholokele jino mulivoko lyaYe­hova, mwomwo vilinga vyenyi vyakeke vinavulu, kanda nguholokela mumavoko avatuko.
Ngoco Yehova atumine musongo wacihita muli vaIsalele kufumisa kucimene palanga noho atongwelele, kaha kuli vatu kufumisa kuNdane mbwe nakuMbele-xeva kwafwile ma­lunga tununu tutanu natuvali.
Omu olwele kangelo livoko lye­nyi kuYelusalema alinongese, Ye­hova alumukile kulupi kana, ambile kuli kangelo uze avanongeselenga vatu ngwenyi, Kunahu, litwamine jino. Kangelo kaYehova apwile ku­cizungwilo cayauze kaYevuse Alauna.
Ndavici ahanjikile kuli Yehova omu amumwene kangelo uze avavetelenga vatu ngwenyi, Tala, ami ngu­navulumuna, ami ngunapinjilika, oloze mikoko ava vanalingi ika? Acitave livoko lyove lipwenga hali ami nahali ava vakuzuvo yatata.
Ngate ejile likumbi lize kuli Nda­vici, amwambile ngwenyi, Kanduka ukamutungile Yehova lijiko lyaku­lumbila kucizungwilo cayauze ka­Yevuse Alauna.
Ndavici akandukileko nge kutesa nalizu lyaNgate nganomu vamulwe­zele kuli Yehova.
Alauna atalile, amumwene mwa­ngana navangamba jenyi vali na­kwiza kuli ikiye. Kaha Alauna alo­vokele, alifukwile kuli mwangana nameso enyi hamavu.
Alauna amwihwile ngwenyi, Ove mwata wami mwangana, unejila ika kuli ami ngamba yove? Ndavici amwambile ngwenyi, Mangana ngulande cizungwilo eci kuli ove, ngumutungileho Yehova lijiko lyaku­lumbila, mangana musongo kana ufume muli vatu.
Alauna ambile kuli Ndavici ngwe­nyi, Ove mwata wami mwangana, ukwate uhane vyexovyo vinawahe kumeso ove. Tala, vangombe vaku­pwa mawana akulumba vava, na­vyuma vyakuzungwisa najitoka java­ngombe vyakupwa jikunyi vyevi.
Ove mwangana, ami Alauna ngu­nahane vyuma vyosenevi kuli ove mwangana. Alauna ambile kuli mwa­ngana ngwenyi, Kalunga kove Ye­hova akwitavile.
Mwangana ambile kuli Alauna ngwenyi, Nduma, oloze nanguvilanda kuli ove nandando, kaha ka­ngwexi kumuhana Kalunga kami Yehova mawana akulumba awanako. Ngoco Ndavici alanjile cize cizungwilo navaze vangombe najixe­kele japalata makumi atanu.
Kaha Ndavici amutungilile Ye­hova lijiko lyakulumbila kuze, alumbilileho mawana akulumba nama­wana akulweza keke. Ngoco Yehova alilembejekele halifuci, kaha muso­ngo wafumine muli vaIsalele.
