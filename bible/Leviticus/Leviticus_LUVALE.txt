Yehova atambakanyine kuli Mose, ahanjikile kuli ikiye nalizu lyakufuma mumbalaka yakuliwa­nyina ngwenyi,
Hanjika kuli vana vaIsalele uvambulile ngwove, Omu mwahana mukwenu mutu wana kuli Yehova, wana wenu mukauhana wacimuna, wakuutanga wavangombe moko­moko wakuutanga wavimuna vava­ndende.
Kaci nge wana wenyi unapu wana wakulumba wakuutanga wavangombe, akamuhane cilunga wakuze­neka katenga. Akamunehe kucikolo cambalaka yakuliwanyina, mangana vakamwitavile kuli Yehova.
Akanangike livoko lyenyi ha­mutwe wawana wakulumba. Kaha navawitavila hali ikiye nakumulingila cakufwika xili.
Akajihe uze ngombe wacikuji ku­meso aYehova. Vapilixitu vana vaAlone vakapandamise manyinga, vakasapwile manyinga kulijiko lya­kulumbila lili kucikolo cambalaka yakuliwanyina jingulwixi ndo.
Akove uze wana wakulumba, akamutete vipuka vyenyi.
Vana vakapilixitu Alone vakahake kakahya halijiko lyakulumbila, vakalongese jikunyi hakakahya.
Kaha vapilixitu vana vaAlone vakalongese vipuka, namutwe nawa namaji, hajikunyi jili hakakahya kali halijiko lyakulumbila.
Oloze vize vyamujimo lyenyi na­mahinji enyi akavikose nameya. Ka­ha kapilixitu akamulumbile wosena halijiko lyakulumbila kupwa wana wakulumba, wana wakwoca hakaka­hya, walivumba lyalupengopengo kuli Yehova.
Kaci nge wana wenyi unapu wakuutanga wavimuna vavandende, wamukoko, mokomoko wapembe, kupwa wana wakulumba, akamu­hane cilunga wakuzeneka katenga.
Akamujihile kuluhaci lwalijiko lyakulumbila lwakutala kunote ku­meso aYehova. Vapilixitu vana vaAlone vakasapwile manyingenyi ku­lijiko lyakulumbila jingulwixi ndo.
Akamutete vipuka vyenyi, na­mutwe wenyi nawa namaji enyi. Kaha kapilixitu akavilongese hajiku­nyi jili hakakahya kali halijiko lya­kulumbila.
Oloze vize vyamujimo namahinji akavikose nameya. Kaha kapilixitu akamupandamise wosena akamulu­mbile halijiko lyakulumbila. Unapu wana wakulumba, wana wakwoca hakakahya, walivumba lyalupengo­pengo kuli Yehova.
Kaci nge wana wenyi mwahana kuli Yehova unapu wana wakulumba wakajila, akanehe wana wenyi wakatela, mokomoko mwanaliyembe.
Kapilixitu akamunehe kulijiko lyakulumbila, akasonye mutwe we­nyi, akamulumbile halijiko lyakulu­mbila. Manyingenyi akawahicixile kuluhaci lwalijiko lyakulumbila.
Akafumiseko lisakusaku lyenyi navize vilimo, akavimbile kutenga yalijiko lyakulumbila kumusamuko, oku kwauto.
Akamupulile kumavavenyi, oloze kanda akamuhandununako. Kaha kapilixitu akamulumbile halijiko lya­kulumbila hajikunyi jili hakakahya. Unapu wana wakulumba, wana wa­kwoca hakakahya, walivumba lya­lupengopengo kuli Yehova.
Omu mwaneha mutu wana wa­kulya kuli Yehova, wana wenyi ukapwe wawunga wakusalulula. Akahingunwineho maji nakuhakako lavona.
Akaunehe kuli vapilixitu vana vaAlone. Akatapuleho livoko lyenyi lyato lyawunga wawo wakusalulula, namaji awo nalavona yawo yosena. Kaha kapilixitu ukavilumbile kupwa oco cawo cakwanukilaho halijiko lyakulumbila, hiwana wakwoca ha­kakahya, walivumba lyalupengope­ngo kuli Yehova.
Kahowo unasaleho kuwana waku­lya ukapwe waAlone navana venyi. Cikiko cuma cajila cikuma kumawana aYehova akwoca hakakahya.
Omu namuhana wana wakulya wakwoca mufwolonyi, ukapwe waji­mbolo jakuzeneka cimbalwila jawu­nga wakusalulula vanahingunwina maji, mokomoko jimbolo jakuzeneka cimbalwila jajilelu vanawavisa maji.
Kaci nge wana wenu unapu wana wakulya wahacifwoyo cakwocela, ukapwe wawunga wakusalulula wa­kuzeneka cimbalwila, vanahingu­nwina maji.
Mukaupuzule vihanda, mukahingunwineho maji. Ukiko wana wa­kulya.
Kaci nge wana wenu unapu wana wakulya wahacikango, vakauzate na­wunga wakusalulula, namaji.
Wana wakulya uze vanazate lyehi navyumevi mukauneha kuli Yehova. Vakaunehe kuli kapilixitu, kaha akautwale kulijiko lyakulumbila.
Oco cawo cakwanukilaho kapili­xitu akacitapuleko kuwana wakulya uze, akacilumbile halijiko lyakulu­mbila, hiwana wakwoca hakakahya, walivumba lyalupengopengo kuli Ye­hova.
Kahowo unasaleho kuwana wa­kulya ukapwe waAlone navana ve­nyi. Cikiko cuma cajila cikuma kumawana aYehova akwoca hakaka­hya.
Mawana akulya osenaze namukaneha kuli Yehova kanda vakawazata nacimbalwilako. Mwomwo ka­nda mukalumba cimbalwilako, cipwe kulumba wuci kupwa wana wakwoca hakakahya wakuhana kuli Yeho­vako.
Mukavihana kuli Yehova kupwa wana wavyuma vyakulivanga, Oloze kanda vakavilumba kupwa livumba lyalupengopengo halijiko lyakulu­mbilako.
Kumawanenu akulya, mawanosena mukatovamo mungwa. Kumawanenu akulya kanda mukahonesako mungwa waluxiko lwaKalunga kenuko. Kumawanenu osena muka-hananga namungwa nawa.
Kaci nge namumuhana Yehova wana wajimbuto jakulivanga, mukaneha wana wakulya wajimbuto jenu jakulivanga wamitwe yakwoca hakakahya, masola akumitwe yituta.
Mukahakaho maji, mukahakeho lavona nawa. Ukiko wana wakulya.
Kapilixitu akalumbe oco cawo cakwanukilaho, cimbwa camasolawo, nacimbwa camaji awo nala­vona yawo yosena. Ukiko wana wakwoca hakakahya wakuhana kuli Yehova.
Kaci nge wana wenyi unapu wacimuna wakuvatula wamawana akulweza keke, kaci nge mwahana wakuutanga wavangombe, cipwe ci­lunga cipwe cipwevo, akamuhane wakuzeneka katenga kumeso aYe­hova.
Akanangike livoko lyenyi hamu­twe wawana wenyi, akamujihile ku­cikolo cambalaka yakuliwanyina. Kaha vapilixitu vana VaAlone vakasapwile manyinga kulijiko lyakulu­mbila jingulwixi ndo.
Kucimuna kana wakuvatula wa­mawana akulweza keke akahaneko wana wakwoca hakakahya waku­hana kuli Yehova, maji ali helu lyavize vyamujimo, namaji osenaze ali havize vyamujimo,
najiyise josena jivali, namaji aliho ali kumitanda, naciwuva camaji cili halisuli akacifumiseko najiyise ha­mwe.
Vana vaAlone vakavilumbile hali­jiko lyakulumbila hawana wakulu­mba uli hajikunyi jili hakakahya. Unapu wana wakwoca hakakahya walivumba lyalupengopengo kuli Ye­hova.
Kaci nge wana wenyi wacimuna wakuvatula wamawana akulweza keke akuhana kuli Yehova unapu wakuutanga wavimuna vavandende, cipwe cilunga cipwe cipwevo, aka­muhane wakuzeneka katenga.
Kaci nge mwahana mwanamukoko kupwa wana wenyi, akamu­hane kumeso aYehova.
Akanangike livoko lyenyi hamu­twe wawana wenyi, akamujihile kulutwe lwambalaka yakuliwanyina. Vana VaAlone vakasapwile manyi­ngenyi kulijiko lyakulumbila jingu­lwixi ndo.
Kaha kucimuna wakuvatula wamawana akulweza keke akahaneko wana wakwoca hakakahya waku­hana kuli Yehova, maji enyi, namu­kila wamaji wosena, akaufumise wosena nakucimbolombolo, namaji ali helu lyavize vyamujimo, namaji osenaze ali havize vyamujimo,
najiyise josena jivali, namaji aliho ali kumitanda, naciwuva camaji cili halisuli akacifumiseko najiyise ha­mwe.
Kaha kapilixitu akavilumbile ha­lijiko lyakulumbila. Cinapu kulya cawana wakwoca hakakahya waku­hana kuli Yehova.
Kaci nge wana wenyi unapu pembe, akamuhane kumeso aYe­hova.
Akanangike livoko lyenyi hamu­twe wenyi, akamujihile kulutwe lwa­mbalaka yakuliwanyina. Vana Va­Alone vakasapwile manyingenyi ku­lijiko lyakulumbila jingulwixi ndo.
Kaha akahaneko wana wenyi, wana wakwoca hakakahya waku­hana kuli Yehova, maji ali helu lyavize vyamujimo, namaji osenaze ali havize vyamujimo,
najiyise josena jivali, namaji aliho ali kumitanda, naciwuva camaji cili halisuli akacifumiseko najiyise ha­mwe.
Kaha kapilixitu akavilumbile ha­lijiko lyakulumbila. Cinapu kulya cawana wakwoca hakakahya kupwa livumba lyalupengopengo. Maji ose­na anapu aYehova.
Cipwenga cilika cahaya myaka yosena mukusemunwina cenu cosena kwosena namukatwama ngwami, Kanda mukalya cipwe maji, cipwe manyingako.
Yehova ahanjikile kuli Mose ngwenyi,
Hanjika kuli vana vaIsalele ngwo­ve, Kaci nge mutu mwavulumuna hakutamuka kucuma cimwe cavyuma vyosena vize nakande Yehova ngwenyi, Kanda vakavilingako, nge mwakalinga cimwe,
kaci nge kapilixitu uze vawavisa lyehi mwavulumuna nakuneha mutonga hali vatu vakwavo, kaha aka­hane ngombe wacikuji walivuvu wa­kuzeneka katenga, kumuhana kuli Yehova hamulonga wenyi navulu­muna, kupwa wana wahaxili.
Akanehe uze ngombe wacikuji kucikolo cambalaka yakuliwanyina kumeso aYehova. Akanangike livoko lyenyi hamutwe wayauze ngombe wacikuji, akajihe uze ngombe waci­kuji kumeso aYehova.
Kapilixitu uze vawavisa lyehi aka­mbate kumanyinga ayauze ngombe wacikuji, akawanehe kumbalaka ya­kuliwanyina.
Kapilixitu akatupike munwe we­nyi mumanyinga, akasapwile manyi­nga katanu nakavali kumeso aYe­hova, kulutwe lwalihina lyakuvata­sana lyamuzuvo yajila.
Kapilixitu akahake manyingamwe hajimbinga jalijiko lyakulumbila vize vyalivumba lyamwaza kumeso aYe­hova, eli lili mumbalaka yakuliwa­nyina. Kaha manyinga ayauze ngo­mbe wacikuji osena akawahingunwine kuxina yalijiko lyakulumbila mawana akulumba, olyo lili kucikolo cambalaka yakuliwanyina.
Maji angombe wacikuji wawana wahaxili osena akamufumisewo, na­maji aze ali helu lyavize vyamujimo, namaji osenaze ali havize vyamu­jimo,
najiyise josena jivali namaji aliho ali kumitanda, naciwuva camaji cili halisuli akacifumiseko najiyise ha­mwe,
nge omu veji kuvifumisanga ku­ngombe wakuvatula wamawana akulweza keke. Kapilixitu akavilu­mbile halijiko lyakulumbila mawana akulumba.
Kaha lilambu lyangombe waci­kuji nanyama yenyi yosena namutwe wenyi namahinji enyi navize vyamu­jimo lyenyi natuji twenyi,
ngombe wacikuji wosena vene akamutwale kusali yacilombo kuma kutoma, oku veji kukombelanga wuto, kaha akamulumbileko haji­kunyi hakakahya. Okwo veji kukombelanga wuto, kwokwo vene vakamulumbileko.
Kaci nge lizavu lyavaIsalele lyo­sena nalitamuka, nge cuma kana kacalumbunukile kumeso aliwukako, nge vanalingi cuma cimwe cavyuma vyosena vize nakande Yehova ngwenyi, Kanda vakavilingako, nakupwa namulonga,
omu naulinga mulonga wavo va­navulumuna unalumbunuka lyehi, kaha liwuka likanehe ngombe wa­cikuji walivuvu kupwa wana waha­xili, vakamunehe kulutwe lwamba­laka yakuliwanyina.
Vakulwane jalizavu vakanangike mavoko avo hamutwe wayauze ngo­mbe wacikuji kumeso aYehova, vakajihile uze ngombe wacikuji ku­meso aYehova.
Kapilixitu uze vawavisa lyehi akanehe kumanyinga angombe wa­cikuji kumbalaka yakuliwanyina.
Kaha kapilixitu akatupike munwe wenyi mumanyinga, akawasapwile katanu nakavali kumeso aYe­hova kulutwe lwalihina lyakuvata­sana.
Akakwite kumanyingaze hajimbi­nga jalijiko lyakulumbila eli lili kumeso aYehova, eli lili mumbalaka yakuliwanyina. Kaha manyingosena akawahingunwine kuxina yalijiko lyakulumbila mawana akulumba, olyo lili kucikolo cambalaka yakuli­wanyina.
Maji enyi osena akawafumiseko, akawalumbile halijiko lyakulumbila.
Akalinge nangombe wacikuji uze nganomu alinganga nangombe waci­kuji wawana wahaxili, mukiko mumwakalinga nayou. Ngoco kapilixitu mwavalingila cakufwika xili, kaha navavakonekela.
Kaha akatwale uze ngombe waci­kuji kusali yacilombo, akamulumbe nganomu alumbanga ngombe waci­kuji wakulivanga. Unapu wana wa­haxili wahaliwuka.
Omu mwavulumuna muka-kuyula, nakutamuka hakulinga cuma cimwe cavyuma vyosena vize nakande Yehova Kalunga kenyi ngwenyi, Kanda vakavilingako, nakupwa na­mulonga,
kaci nge vanamulumbunwina mu­tonga wenyi navulumuna, akanehe wana wenyi wapembe, cilunga wa­kuzeneka katenga.
Akanangike livoko lyenyi hamu­twe wapembe, akamujihile oku veji kujihilanga wana wakulumba ku­meso aYehova. Unapu wana wa­haxili.
Kapilixitu akambate kumanyinga awana wahaxili namunwe wenyi, akawakwite kujimbinga jalijiko lya­kulumbila mawana akulumba. Kaha manyingenyi akawahingunwine ku­xina yalijiko lyakulumbila mawana akulumba.
Maji enyi osena akawalumbile halijiko lyakulumbila, nge mwamaji acimuna wakuvatula wamawana akulweza keke. Ngoco kapilixitu mwamulingila cakufwika hamulonga wenyi, kaha navamukonekela.
Kaci nge kuli vaka-lifuci lyenu mutu umwe mwavulumuna hakutamuka, nge mwalinga cuma cimwe cavyuma vyosena vize nakande Ye­hova ngwenyi, Kanda vakavilingako, nakupwa namulonga,
kaci nge navamulumbunwina mu­tonga wenyi navulumuna, akanehe wana wenyi wapembe, cipwevo wa­kuzeneka katenga, hamulonga wenyi navulumuna.
Akanangike livoko lyenyi hamu­twe wawana wahaxili, akajihile wana wahaxili oku kwamawana aku­lumba.
Kapilixitu akambate kumanyi­ngenyi namunwe wenyi, akawakwite kujimbinga jalijiko lyakulumbila ma­wana akulumba. Kaha manyingenyi osena akawahingunwine kuxina yali­jiko lyakulumbila.
Maji enyi osena akawafumiseko, nganomu veji kufumisanga maji kucimuna wakuvatula wamawana akulweza keke. Kapilixitu akawalu­mbile halijiko lyakulumbila, kupwa livumba lyalupengopengo kuli Ye­hova. Ngoco kapilixitu mwamuli­ngila cakufwika xili, kaha navamukonekela.
Kaci nge mwaneha mwanamukoko kupwa wana wenyi wahaxili, akamunehe cipwevo wakuzeneka ka­tenga.
Akanangike livoko lyenyi hamu­twe wawana wahaxili, akamujihile kupwa wana wahaxili oku veji kuji­hilanga mawana akulumba.
Kapilixitu akambate kumanyinga awana wahaxili namunwe wenyi, akawakwite hajimbinga jalijiko lya­kulumbila mawana akulumba. Kaha manyingenyi osena akawahingu­nwine kuxina yalijiko lyakulumbila.
Maji enyi osena akawafumiseko, nganomu veji kufumisanga maji amwanamukoko kucimuna wakuva­tula wamawana akulweza keke. Ka­pilixitu akawalumbile halijiko lya­kulumbila, hamawana aYehova akwoca hakakahya. Ngoco kapili­xitu mwamulingila cakufwika muto­nga wenyi navulumuna, kaha navamukonekela.
Kaci nge mutu mwavulumuna hakwivwa lizu lyakuxingisa, ikiye vene Cinjiho, cipwe amonako, cipwe natacikiza, kaci nge kexi kucilwezako, kaha mwambata kuhenga cenyi.
Mokomoko, kaci nge mutu mwa­kwata hacuma cacipi cimwe, cipwe hamujimba wakanyama wakufwa wamupi, cipwe hamujimba waci­muna wakufwa wamupi, cipwe ha­mujimba wamuka-kuhalala waku­fwa wamupi, nge kacamulumbunu-kilileko, oloze napihi, kaha himwa­pwa namulonga.
Mokomoko kaci nge mwakwata hakupihya camutu, kupihya cenyi cexoco napihila, nge kacamulumbu-nukilileko, omu mwacitacikiza hi­mwapwa namulonga.
Mokomoko, kaci nge mutu mwalixinga cakulusuka namivumbo yenyi ngwenyi, alinge mwamupi, moko­moko ngwenyi, alinge mwamwaza, cexoco mwahanjika mutu cakulusuka nakulixinga, nge kacamulumbunu-kilileko, omu mwacitacikiza himwa­pwa namulonga kucuma cimwe cavyevi.
Kaha cikapwe, omu mwapwa na­mulonga kucuma cimwe cavyevi, etavile oho navulumuna.
Kaha wana wenyi wahakuhingika akaunehe kuli Yehova hamulonga wenyi navulumuna, cipwevo wakuu­tanga wavimuna vavandende, cipwe mwanamukoko, cipwe pembe, ku­pwa wana wahaxili. Ngoco kapilixitu mwamulingila cakufwika mulonga wenyi.
Kaci nge vikumba vyenyi kavyata mumusambako, wana wenyi waha­kuhingika, oho vene navulumuna, akaunehe kuli Yehova, tutela vavali mokomoko vana vamayembe vavali, umwe kupwa wana wahaxili, mu­kwavo kupwa wana wakulumba.
Akavanehe kuli kapilixitu, kaha ikiye akahane ou wawana wahaxili hakulivanga, akasonye mutwe wenyi kuxingo yenyi, oloze kanda akamuhandununako.
Akasapwile kumanyinga awana wahaxili kuluhaci lwalijiko lyakulu­mbila. Kaha manyingaze anasaleho akawahicixile kuxina yalijiko lyaku­lumbila. Unapu wana wahaxili.
Ou wamucivali akamulumbe ku­pwa wana wakulumba nge mwaya lizu lyakuyula. Ngoco kapilixitu mwamulingila cakufwika hamulonga wenyi navulumuna, kaha navamukonekela.
Oloze kaci nge vikumba vyenyi kavyata mututela vavaliko, cipwe muvana vamayembe vavali, kaha akanehe wana wenyi wahoho navu­lumuna, cikiko cimbwa cimwe caku­sokesa muvimbwa vyalifwa likumi cawunga wakusalulula, kupwa wana wahaxili. Kanda akahakaho majiko, cipwe kuhakaho lavona, mwomwo ukiko wana wahaxili, xikaho.
Akaunehe kuli kapilixitu, kaha kapilixitu akatapuleho livoko lyenyi lyato kupwa oco cawo cakwanukilaho, akacilumbe halijiko lyakulu­mbila hamawana aYehova akwoca hakakahya. Ukiko wana waha­xili.
Ngoco kapilixitu mwamulingila cakufwika mulonga wenyi navulu­muna kucuma cimwe cavyevi, kaha navamukonekela. Owo unasaleho upwe wakapilixitu, nge kuwana wa­kulya.
Yehova ahanjikile kuli Mose ngwenyi,
Kaci nge mutu mwahengesa na­kuvulumuna kuvyuma vyaYehova vyajila hakutamuka, kaha wana wenyi wahakuhingika akaunehe kuli Yehova, cizamba camukoko waku­zeneka katenga wakuutanga wavi­muna vavandende, nganomu nawesekela palata kujixekele, nge kutesa naxekele yakuzuvo yajila, kupwa wana wahakuhingika.
Kaha akaxixisemo muze avulumunanga kucuma cajila, akahakileko nawa cimbwa cimwe cakusokesa muvimbwa vitanu, akacihane kuli kapilixitu. Ngoco kapilixitu mwa­mulingila cakufwika xili nacizamba camukoko wawana wahakuhingika, kaha navamukonekela.
Kaci nge mutu mwavulumuna nakulinga cuma cimwe cavyuma vyosena vize nakande Yehova ngwe­nyi, Kanda vakavilingako, cipwe kacitacikijileko, oloze ali namulonga, kaha mwambata kuhenga cenyi.
Akanehe cizamba camukoko wa­kuzeneka katenga wakuutanga wa­vimuna vavandende kuli kapilixitu nganomu nawesekela, kupwa wana wahakuhingika. Ngoco kapilixitu mwamulingila cakufwika hamutamu wenyi atamukanga cakuzeneka kutacikiza, kaha navamukonekela.
Ukiko wana wahakuhingika, mu­tonga ali nawo vene kumeso aYe­hova.
Empty verse
Empty verse
Empty verse
Empty verse
Empty verse
Empty verse
Empty verse
Yehova ahanjikile kuli Mose ngwenyi,
Kaci nge mutu mwavulumuna, nakuhengesa kumeso aYehova, nakwonga mukwavo kucuma cimwe vamuselanga kulama, mokomoko kundando, mokomoko hakupupa, mokomoko nalyapula mukwavo,
mokomoko nawane cuma cajimbalanga nakucitangisa nakulixinga mwakwonga, kucuma cimwe ca­vyuma vyosenevi mwalinga mutu nakuvulumunako,
kaha cikapwe, kaci nge navulu­muna, nge ali namulonga, akahilwise oco atambulanga hakupupa, moko­moko cuma kana awananga hakulyapula, mokomoko cuma cize va­muselanga kulama, mokomoko cuma cakujimbala cize nawane,
cipwe cexoco nalixingila mwakwonga. Akacihilwise cosena lukombo, akahakileko nawa cimbwa cimwe cakusokesa muvimbwa vitanu. Akacinehe kuli mwenyaco halikumbi lize navakalinga vanamuwane namu­longa.
Wana wenyi wahakuhingika akaunehe kuli Yehova, cizamba camu­koko wakuzeneka katenga waku­utanga wavimuna vavandende, nga­nomu nawesekela, kupwa wana wahakuhingika. Akaunehe kuli ka­pilixitu.
Ngoco kapilixitu mwamulingila cakufwika xili kumeso aYehova, kaha navamukonekela mwexomwo nalingi nakuliwanyinamo mulonga.
Yehova ahanjikile kuli Mose ngwe­nyi,
Valweze Alone navana venyi ngwove, Elu lukiko luximbi lwawana wakulumba. Wana wakulumba Uka­twamenga haze halijiko lyakulumbila ufuku wosena palanga nahakuca, aha kakahya kalijiko lyakulumbila kakakwatengaho.
Kapilixitu akavwale lihina lye­nyi lyalinyu, naputula yenyi yalinyu nawa akayivwale hamujimba wenyi, kaha akanone wuto uze unasaleho omu nakakalinga kakahya kanali lyehi wana wakulumba halijiko lya­kulumbila, akautumbike kutenga ya­lijiko lyakulumbila.
Akazule mahinenyi, akavwale mahineka, akautwale wuto kusali yacilombo kuma kutoma.
Kakahya kali halijiko lyakulu­mbila kakakwatengaho, kanda kakajimako. Kapilixitu akawemeseho jikunyi hacimene hacimene. Akalongeseho wana wakulumba, akalumbileho maji akumawana akulweza keke.
Kakahya kakatwamenga maku­mbi osena halijiko lyakulumbila. Kanda kakajimako.
Elu lukiko luximbi lwawana wa­kulya. Vana vaAlone vakauhane kumeso aYehova kulutwe lwalijiko lyakulumbila.
Kapilixitu akatapuleko livoko lyenyi lyato kuwunga wakusalulula wawana wakulya, nakumaji awo, nalavona yosena yili hawana waku­lya, akavilumbile halijiko lyakulu­mbila, kupwa livumba lyalupengo­pengo, kupwa oco cawo cakwanukilaho kuli Yehova.
Kahowo unasaleho Alone na­vana venyi vakaulye. Vakaulile wa­kuzeneka cimbalwila kuma kwajila. Vakaulile mucipango cambalaka ya­kuliwanyina.
Kanda vakawoca nacimbalwi­lako. Ngunauhane kupwa cazano cavo kumawanami akwoca hakaka­hya. Ukiko wajila cikuma, nge omu wapwa wana wahaxili, nge omu wapwa wana wahakuhingika.
 Malunga vavana VaAlone vose­na vakaulye, hicazano cenyi cakumawana aYehova akwoca hakaka­hya, haya myaka yosena namukusemunwina cenu cosena. Wexowo mwakakwatako himwakapwa wajila.
Yehova ahanjikile kuli Mose ngwenyi,
Ou ukiko wana waAlone navana venyi, ou navakahana kuli Yehova halikumbi lyakumuwavisa, cimbwa cimwe cakusokesa muvimbwa vya­lifwa likumi cawunga wakusalulula, kupwa wana wakulya wahaya mya­ka, cimbwa hacimene cimbwa haci­ngoloxi.
Vakauzate namaji hacifwoyo cakwocela. Omu naukalinga unata­mbula lyehi maji, numba mukawingise. Wana kana wakulya mukauhana vihanda vyakwoca, kupwa li­vumba lyalupengopengo kuli Ye­hova.
Kapilixitu ou vawavisa lyehi akaunehe, ou wakuli vana venyi mwakapwako kukahela kenyi. Vakaulumbe wosena wakuhana kuli Yehova hacilika cahaya myaka yosena.
Mawana akapilixitu akulya osena vakawalumbe osena lukombo, kanda vakawalyako.
Elu lukiko luximbi lwawana wahakuhingika. Ukiko wajila cikuma.
Okwo veji kujihilanga wana wa­kulumba vakajihileko nawana wa­hakuhingika nawa. Manyingenyi vakawasapwile kulijiko lyakulumbila jingulwixi ndo.
Akahaneko maji enyi osena, na­mukila wamaji, namaji ali helu lya­vize vyamujimo,
najiyise josena jivali, namaji aliko ali kumitanda, naciwuva camaji cili alisuli akacifumiseko najiyise ha­mwe.
Kapilixitu akavilumbile halijiko lyakulumbila kupwa wana wakwoca hakakahya wakuhana kuli Yehova. Ukiko wana wahakuhingika.
Malunga vavapilixitu vosena vakalyeko. Vakaulile kuma kwajila. Ukiko wajila cikuma.
Nge omu wapwa wana wahaxili, ngoco muunapu nawana wahaku­hingika nawa. Luximbi lwawo lwolwo lumwe. Kapilixitu uze mwaka­linga nawo cakufwika kuhingika, ikiye akatwame nawo.
Kapilixitu uze mwakahana wana wamutu wakulumba, uze kapilixitu akatwame nalilambu lyawana waku­lumba, ou nahane.
Mawana akulya akwoca mufwolonyi osena, namawana akuzata hacikango nahacifwoyo cakwocela osena, akapwe akapilixitu ou mwawahana.
Mawana akulya osena, cipwe awa vanahingunwina maji, cipwe awa aumu, akapwe avana vaAlone vosena, mutu umwe hamwe namu­kwavo.
Elu lukiko luximbi lwacimuna wakuvatula wamawana akulweza keke, ou mwahana mutu kuli Ye­hova.
Kaci nge mwamuhana kupwa wakusakwilila Yehova, kaha hamwe nayauze cimuna wakuvatula wakusakwila akahane jimbolo jakuzeneka cimbalwila vanahingunwina maji, najimbolo jakuzeneka cimbalwila jakuwavisa maji jajilelu, najimbolo vanahingunwina maji, jawunga wa­kusalulula unatambula lyehi maji.
Akahane wana wenyi najimbolo jakuzeneka cimbalwila nacimuna wakuvatula wamawanenyi akulweza keke wakusakwila.
Kumawanosena akahaneko mbo­lo yimwe yimwe kupwa wana waku­zundula wakuhana kuli Yehova. Yikapwe yakapilixitu uze mwakasapwila manyinga amawana aku­lweza keke.
Nyama yacimuna wakuvatula wamawanenyi akulweza keke akusakwila vakayilye halikumbi olyo mwakahana wana wenyi. Kanda akasezaho nahakucako.
Oloze cimuna wakuvatula wa­wana wenyi kaci nge napu wakuxika, mokomoko wana wakulyanukila, vakamulye halikumbi olyo mwakahana cimuna cenyi wakuvatula, kahomu akuca nawa, oyo yinasaleho nawa vayilye.
Oloze oyo yinasaleho halikumbi lyamucitatu kunyama yacimuna wa­kuvatula, vakayilumbe hakakahya.
Kaci nge halikumbi lyamucitatu navalya kunyama yacimuna waku­vatula wamawanenyi akulweza keke, kaha wana wenyi kavexi kuwitavilako, kavexi kuuvulukila hali ou mwauhanako. Unapu waunyengwe, kaha mutu uze mwakalyako mwa­mbata kuhenga cenyi.
Nyama kana nayikwata hacuma cacipi, kanda vayilyako. Vakayilu­mbe hakakahya. Kaha nyama kana, vosena vanatomo vakayilye.
Oloze mutu uze mwakalya ku­nyama yize yacimuna wakuvatula wamawana akulweza keke, ou napu waYehova, uze mwakalyako naku­pihya cenyi calambwe, mutu kana navakamuteta muli vatu vakwavo.
Kahomu mwakwata mutu hacu­ma cacipi, cipwe hakupihya camutu, cipwe hakanyama wamupi, cipwe hacuma caunyengwe cacipi, kaha himwalya kunyama yacimuna waku­vatula wamawana akulweza keke, ou napu waYehova, mutu kana nava­kamuteta muli vatu vakwavo.
Yehova ahanjikile kuli Mose ngwenyi,
Hanjika kuli vana vaIsalele ngwo­ve, Kanda mukalya majiko, cipwe angombe, cipwe amukoko, cipwe apembe.
Maji ayauze wakulifwila, namaji ayauze vanatanye kuli tunyama, vanahase kuwazacisa milimo yeka, oloze kulyanyi kanda mukawalyako.
Mwomwo Wexowo mwakalya maji acimunou veji kuhananga vatu wana wakwoca hakakahya waku­hana kuli Yehova, mutu uze mwawalya navakamuteta muli vatu va­kwavo.
Kwexokwo munatwame, manyi­ngosena kanda mukawalyako, cipwe akajila, cipwe akanyama.
Wexowo mwakalya manyinga, mutu uze navakamuteta muli vatu vakwavo.
Yehova ahanjikile kuli Mose ngwenyi,
Hanjika kuli vana vaIsalele ngwo­ve, Uze mwahana cimuna wakuva­tula wamawanenyi akulweza keke kuli Yehova, akanehe wana wenyi akucimuna wakuvatula wamawa­nenyi akulweza keke kuli Yehova.
Mavoko enyivene akanehe ma­wana aYehova akwoca hakakahya, akanehe maji, napambo, mangana vakalihungise pambo kupwa wana wakuhungisa kumeso aYehova.
Kapilixitu akalumbe maji halijiko lyakulumbila, oloze pambo likapwe lyaAlone navana venyi.
Lihinji lyacilyo mukalihana kuli kapilixitu, kupwa wana wakuzundula wakuvimuna vakuvatula vamawanenu akulweza keke.
Muli vana VaAlone uze mwahana manyinga awana wakulweza keke, namaji, ikiye akapwe nalihinji lyaci­lyo hicazano cenyi.
Mwomwo pambo lyakuhungisa nalihinji lyakuzundula ngunavitambula kuli vana vaIsalele kuvimuna vakuvatula vamawanavo akulweza keke, kaha ngunavihane kuli kapili­xitu Alone nakuli vana venyi kupwa cazano cavo cakuli vana vaIsalele haya myaka yosena.
Eci cikiko cazano caAlone omu vanamuwavisa, cikiko cazano cavana venyi omu vanavawavisa, cakumawana aYehova akwoca hakakahya halikumbi lize avapandamixile ma­ngana vamuzacilenga Yehova milimo yaupilixitu,
oco valwezele kuli Yehova ngwe­nyi, vavahaneco kuli vana vaIsalele, halikumbi lize avawavixile. Cikiko cazano cavo haya myaka yosena mukusemunwina cavo cosena.
Elu lukiko luximbi lwawana wakulumba, nalwelu lwawana wa­kulya, nalwelu lwawana wahaxili, nalwelu lwawana wahakuhingika, nalwelu lwakuhandunwina kuupili­xitu, nalwelu lwacimuna wakuvatula wamawana akulweza keke,
eji valwezele Mose kuli Yehova kupili Xinai, halikumbi lize avalwe­zele vana vaIsalele kuhana mawa­navo kuli Yehova mupambo yaXinai.
Yehova ahanjikile kuli Mose ngwenyi,
Twayenu naAlone navana venyi hamwe, navize vyakuvwala, namaji akuwavisa, nangombe wacikuji wa­wana wahaxili, navizamba jamikoko vavali, namutanga wajimbolo jaku­zeneka cimbalwila.
Kaha ukungulula lizavu lyosena kucikolo cambalaka yakuliwanyina.
Mose alingile nge muze vamulwe­zele kuli Yehova. Lizavu lyakungulukilile kucikolo cambalaka yakuli­wanyina.
Kaha Mose ambile kulizavu ngwe­nyi, Eci cikiko cuma natulweze Ye­hova kulinga.
Mose apandamixile Alone navana venyi, avasanyixile meya.
Amuvwikile cikuto, amukaxile mu­hya mumbunda, amuvwikile sanya, amuhakile lifwote, amukaxile muhya walifwote wakutunga naunyoji mu­mbunda, amuvwalixilelyo nawo.
Amuvwikile cipwiko, kaha muci­pwiko ahakilemo Ulime naTumime.
Lihina lyakujinga kumutwe alihakile kumutwe wenyi. Kaha kulihina lyakujinga kumutwe, kulutwe, ahakileko uze wakuya muupalasese waulu, mucama wajila, nge omu valwezele Mose kuli Yehova.
Mose ambacile maji akuwavisa, awavixile tavanaku navyuma vyo­sena vyapwilemo, avijilikile.
Asapwilileko katanu nakavali ha­lijiko lyakulumbila, awavixile lijiko lyakulumbila navyuma vyalyo vyo­sena, nambaxiya nalitanda lyayo, kuvijilika.
Ahingunwinyine kumaji akuwa­visa hamutwe waAlone nakumuwa­visa, nakumujilika.
Mose apandamixile vana vaAlone, avavwikile vikuto, avakaxile mi­hya, avavwikile matepa kumitwe, nge omu valwezele Mose kuli Ye­hova.
Anehele ngombe wacikuji wa­wana wahaxili. Kaha Alone navana venyi vanangikile mavoko avo ha­mutwe wangombe wacikuji wawana wahaxili.
Amujihile, kaha Mose ambacile manyinga, awakwicile namunwe we­nyi hajimbinga jalijiko lyakulumbila jingulwixi, atomesele lijiko lyakulu­mbila, kaha awahingunwinyine ma­nyinga kuxina yalijiko lyakulumbila nakulijilika, kulilingila cakufwika xili.
Ambacile maji osenaze apwile elu lyavize vyamujimo, naciwuva camaji cahalisuli, najiyise josena jivali namaji ajo. Kaha Mose avilumbilile halijiko lyakulumbila.
Oloze uze ngombe wacikuji, na­lilambu lyenyi nanyama yenyi natuji twenyi, avilumbilile hakakahya ku­sali yacilombo nge omu valwezele Mose kuli Yehova.
Anehele cizamba camukoko wa­wana wakulumba. Kaha Alone na­vana venyi vanangikile mavoko avo hamutwe wacizamba.
Amujihile, kaha Mose asapwilile manyingenyi halijiko lyakulumbila jingulwixi ndo.
Atetele cizamba vipuka vyenyi, kaha Mose atumbile mutwe navipuka namaji.
Akosele vize vyamujimo nama­hinji nameya. Kaha Mose alumbilile cizamba wosena halijiko lyakulu­mbila. Wapwile wana wakulumba walivumba lyalupengopengo, wa­pwile wana wakwoca hakakahya wakuhana kuli Yehova, nge omu valwezele Mose kuli Yehova.
Anehele cizamba camukoko mu­kwavo, uze cizamba wahakuhandunwina kuupilixitu. Kaha Alone na­vana venyi vanangikile mavoko avo hamutwe wacizamba.
Amujihile, kaha Mose ambacile kumanyingenyi, awakwicile kusongo yalitwitwi lyaAlone lyacilyo, nakumunwe waxina wakulivoko lyenyi lyacilyo, nakumunwe waxina wakulihinji lyenyi lyacilyo.
Apandamixile vana VaAlone. Kaha Mose akwicile kumanyingaze kujisongo jamatwitwi avo avilyo, nakuminwe yaxina yakumavoko avo avilyo, nakuminwe yaxina yakuma­hinji avo avilyo. Kaha Mose awasapwilile manyinga halijiko lyaku­lumbila jingulwixi ndo.
Ambacile maji, namukila wamaji, namaji osenaze apwile havize vya­mujimo, naciwuva camaji cahalisuli, najiyise josena jivali namaji ajo, na­lihinji lyacilyo.
Kaha kumutonga wajimbolo ja­kuzeneka cimbalwila, owo wapwile kumeso aYehova, ambacileko mbolo yakuzeneka cimbalwila yimwe, na­mbolo yimwe vahakile maji, nambolo yayilelu yimwe, ajilunjikile hamaji aze nahalihinji lyacilyo.
Kaha vyosenevi avihakile hama­voko aAlone nahamavoko avana venyi, avihungixile kupwa wana wa­kuhungisa kumeso aYehova.
Mose avitambwile kumavoko avo, avilumbilile halijiko lyakulu­mbila hawana wakulumba. Vya­pwile vyahakuhandunwina kuupili­xitu, kupwa livumba lyalupengo­pengo. Wapwile wana wakwoca ha­kakahya wakuhana kuli Yehova.
Mose ambacile pambo, alihungixile kupwa wana wakuhungisa ku­meso aYehova. Capwile cazano caMose cakucizamba uze wahakuhandunwina kuupilixitu, nge omu va­mulwezele Mose kuli Yehova.
Mose ambacile kumaji akuwa­visa, nakumanyingaze apwile ha­lijiko lyakulumbila, avisapwilile hali Alone, nahavize vyenyi vyakuvwala, nahali vana venyi, nahavize vya­vana venyi vyakuvwala nenyi ha­mwe, kaha ajilikile Alone, navize vyenyi vyakuvwala, navana venyi, navize vyavana venyi vyakuvwala nenyi hamwe.
Mose ambile kuli Alone nakuli vana venyi ngwenyi, Telekelenu nyama kucikolo cambalaka yakuli­wanyina, muyilile kuze najimbolojo jili mumutonga wahakuhandunwina kuupilixitu, nge omu ngunamilweze ngwami, Alone navana venyi vayilye.
Kahovyo navisalaho kunyama nakujimbolo muvilumba hakakahya.
Kanda mulovoka kucikolo ca­mbalaka yakuliwanyina makumbi atanu naavaliko, kuvangomu Mwa­linga makumbi akumihandunwina kuupilixitu anahicimo lyehi. Mwo­mwo mwamihandunwinanga kuupi­lixitu makumbi atanu naavali.
Mutunalingi lelo, ngoco vene mwanamihane Yehova kulama, kukumilingila cakufwika xili.
Twamenunga namusana naufuku makumbi atanu naavali kucikolo cambalaka yakuliwanyina, mulamenga mwanamihane Yehova kulama, kucina namufwa. Mwomwo ngoco muvanangulweze.
Kaha Alone navana venyi vali­ngile vyuma vyosena vize avalwezele Yehova muli Mose.
Kaha casolokele halikumbi lya­mucitanu naatatu, Mose asanvikile Alone navana venyi navaku­lwane javaIsalele.
Ambile kuli Alone ngwenyi, Likwacile mwanangombe kupwa wana wahaxili, nacizamba camukoko wa­wana wakulumba, wakuzeneka ka­tenga, uvanehe kumeso aYehova.
Hanjika kuli vana vaIsalele ngwo­ve, Likwacilenu cizamba capembe kupwa wana wahaxili, namwanangombe namwanamukoko, vosena vavali vamwaka umwe, vakuzeneka kate­nga, kupwa wana wakulumba,
nangombe nacizamba camukoko kupwa mawana akulweza keke, muvavatwile kumeso aYehova, nawana wakulya munahingunwina lyehi maji. Mwomwo lelo Yehova mwalisolola kuli enu.
Vize avalwezele Mose vavinehele kulutwe lwambalaka yakuliwanyina. Kaha lizavu lyosena lyapandamine, lyemanyine kumeso aYehova.
Mose avambile ngwenyi, Eci cikiko cuma namilweze Yehova ngwenyi, mucilinge, kaha upahu waYehova hinausoloka kuli enu.
Mose ambile kuli Alone ngwenyi, Pandama kulijiko lyakulumbila uhane wana wove wahaxili, nawana wove wakulumba, ulilingile cakufwika xili naceci cavakwenu vatu nawa, hikuhana wana wavatu vakwenu, uvalingile cakufwika xili, nge omu nami­lweze Yehova.
Ngoco Alone apandamine kulijiko lyakulumbila, ajihile mwanangombe wawana wahaxili, uze wapwile wa­hali ivene.
Vana vaAlone vamunehelele ma­nyinga. Kaha atupikile munwe we­nyi mumanyingaze, awakwicile ku­jimbinga jalijiko lyakulumbila, awahingunwinyine manyinga kuxina ya­lijiko lyakulumbila.
Oloze maji, najiyise, naciwuva camaji cahalisuli lyawana wahaxili, avilumbilile halijiko lyakulumbila, nge omu valwezele Mose kuli Ye­hova.
Kaha nyama nalilambu avilu­mbilile hakakahya kusali yacilombo.
Ajihile wana wakulumba. Vana VaAlone vamutwalilile manyinga, kaha awasapwilile halijiko lyakulu­mbila jingulwixi ndo.
Vamutwalilile wana wakulumba cipuka nacipuka, namutwe, kaha avilumbilile halijiko lyakulumbila.
Akosele vize vyamujimo nama­hinji, avilumbilile hawana wakulu­mba halijiko lyakulumbila.
Anehele wana wavatu, akwacile pembe wawana wahaxili uze wapwile wahali vatu, amujihile, amuhanyine haxili, nge uze wakulivanga.
Anehele wana wakulumba, auanyine nge mwaya mazu akuyula.
Anehele wana wakulya, atapwileko livoko lyenyi lyato, aulumbilile halijiko lyakulumbila, kulunjika ha­wana wakulumba wacimene.
Ajihile nawa ngombe nacizamba camukoko, vakivo vimuna vakuva­tula vamawana akulweza keke, vaze vapwile vahali vatu. Kaha vana vaAlone vamutwalilile manyinga. Awasapwilile halijiko lyakulumbila jingulwixi ndo.
Vamutwalilile maji angombe na­wawa acizamba camukoko, namukila wamaji, namaji aze apwile helu lya­vize vyamujimo, najiyise, naciwuva camaji cahalisuli.
Vawahakile maji hamapambo, kaha alumbilile maji aze halijiko lyakulumbila.
Namapambo nalihinji lyacilyo Alone avihungixile kupwa wana wakuhungisa kumeso aYehova, nge omu vavalwezele kuli Mose.
Alone olwele mavoko enyi awatalikixile kuli vatu, avakiswile. Kaha axikumukile kukuhana wana waha­xili nawana wakulumba namawana akulweza keke.
Mose naAlone vengilile mumba­laka yakuliwanyina, valovokelemo ceka, vakiswile vatu. Kaha upahu waYehova wasolokele kuli vatu vo­sena.
Okwo kuli Yehova kwalovokele kakahya, kalile wana wakulumba namaji halijiko lyakulumbila. Omu vakamwene vatu vosena, vatamba­kanyine, Valimbilile cameso-hama­vu.
Jino Natave naAvihu, vana VaAlone, vambacile mutu hi­mutu ciloso cenyi cakulumbila vize vyalivumba lyamwaza, vahakilemo kakahya, vahakileho vize vyalivu­mba lyamwaza, vanehele kakahya keka kumeso aYehova, kaze azenekele kuvalweza.
Kahokwo kuli Yehova kwalovo­kele kakahya nakuvanongesa, kaha vafwilile kumeso aYehova.
Mose ambile kuli Alone ngwenyi, Mukiko vene mwanahanjika Yehova ngwenyi, Nangujilila hali ava navapandama kuli Ami, kaha nangutohwa kumeso avatu vosena. Kaha Alone aliholelele kulu.
Mose asanyikile Mixaele naElezafwane, vana vaUjiyele ise yaAlone, avambile ngwenyi, Pandamenu mumbate vandumbwenu muvafumise kulutwe lwazuvo yajila, muvatwale kusali yacilombo.
Ngoco vapandamineko, vavatwa­lile havikuto vyavo kusali yacilombo, nge muze ambile Mose.
Mose ambile kuli Alone nakuli vana venyi Eleyaza naItamale ngwe­nyi, Kanda mutwama nalipupi ku­mitwe yenuko, kaha kanda mupula mahinenuko, kucina namufwa, ku­cina Yehova mwasangumukila lizavu lyosena. Oloze vandumbwenu, zuvo yaIsalele yosena, valile hakuwema kana nawemesa Yehova.
Kanda mulovoka kucikolo ca­mbalaka yakuliwanyinako, kucina namufwa, mwomwo maji aYehova Kalunga kenu akuwavisa ali hali enu, xikaho. Kaha valingile ngano­mu mwayile lizu lyaMose.
Yehova ahanjikile kuli Alone ngwenyi,
Omu namwingila mumbalaka ya­kuliwanyina, kanda munwa vinyo cipwe wala wausasuko, cipwe ove, cipwe vana vove vamalunga uli navo, kucina namufwa. Cipwenga cilika haya myaka yosena mukusemunwina cenu cosena,
kaha mangana muhandununenga vyajila navyasanga, navyavipi navitoma,
kaha mangana munangulenga va­na vaIsalele vilika vyosenevi naha­njika Yehova kuli vakivo muli Mose.
Mose ahanjikile kuli Alone na­kuli Eleyaza nakuli Itamale, vana VaAlone vaze vasalileho ngwenyi, Mbatenu wana wakulya uze unasa­leho kumawana aYehova akwoca hakakahya, muulile wakuzeneka ci­mbalwila kutenga yalijiko lyakulu­mbila, mwomwo ukiko wajila ci­kuma.
Muulila kuma kwajila, mwomwo cikiko cazano cove, cikiko cazano cavana vove, cakumawana aYehova akwoca hakakahya, mwomwo ngoco muvanangulweze.
Kaha pambo lyakuhungisa nali­hinji lyakuzundula muvilila kuma kutoma, nayove, navana vove va­malunga, navana vove vamapwevo nawa hamwe, mwomwo vanavihane kupwa cazano cove, cazano cavana vove vamalunga cakuvimuna vakuvatula vamawana avana vaIsalele akulweza keke.
Lihinji lyakuzundula napambo lyakuhungisa vavinehe namawana akwoca hakakahya amaji hamwe, mangana vavihungise kupwa wana wakuhungisa kumeso aYehova. Ka­ha lipwe lyove nalyavana vove nawa hamwe, kupwa cazano haya myaka yosena, nge omu vanangulweze kuli Yehova.
Jino pembe wawana wahaxili Mose amutondele cakumutonda, kaha kumana, vanamulumbu lyehi. Kaha avatenukilile Eleyaza naIta­male, vana VaAlone vaze vasalileho ngwenyi,
 Munakanyina ika kulya wana wahaxili muze mwajila? mwomwo ukiko wajila cikuma, kaha namihanewo mangana mumbate kuhenga calizavu, muvalingile cakufwika xili kumeso aYehova.
Tala, manyingawo kavawengixile mutulo mwajilako. Kaci mwaulyanga wakulya omu mwajila, nge omu ngwamilwezanga.
Alone ahanjikile kuli Mose ngwe­nyi, Tala, likumbi lyalelo vanahane wana wavo wahaxili nawana wavo wakulumba kumeso aYehova, kaha vyuma vyangana vinanguwane, kaha kaci ngwalyanga wana wahaxili lelo, Yehova kaci nacimono kuwaha nu­mba?
Omu acivwile Mose, acimwene kuwaha.
Yehova ahanjikile kuli Mose nakuli Alone, avambile ngwe­nyi,
Hanjikenu kuli vana vaIsalele ngwenu, Kuli tunyama vosena vali hamavu ava vakivo vaka-kuyoya vaze munahase kulya.
Kuli tunyama, wexowo wakucangunuka jisende navilyacilo vyakupula, ou eji kuukulanga nakutafunya ceka, ikiye namuhasa kumulya.
Oloze kuli vakuukula nakutafunya ceka, cipwe kuli vakucangunuka jisende, kanda mukalyavako, ngamela, mwomwo eji kuukulanga na­kutafunya ceka, oloze kexi najisende jakucangunukako, xikaho ikiye wa­mupi kuli enu.
Kaha naseji-mutumba nawa, mwomwo eji kuukulanga nakutafunya ceka, oloze kexi wakucangunuka jisendeko, xikaho ikiye wamupi kuli enu.
Kaha nambwanda nawa, mwo­mwo eji kuukulanga nakutafunya ceka, oloze kexi wakucangunuka jisendeko, xikaho napu wamupi kuli enu.
Kaha nangulu nawa, mwomwo ikiye wakucangunuka jisende navilyacilo vyakupula, oloze kexi kuukula nakutafunya cekako, xikaho ikiye napu wamupi kuli enu.
Kunyama yavo kanda mukalyakoko, nahamijimba yavo yakufwa kanda mukakwatahoko. Vanapu va­vapi kuli enu.
Kuli vosena vali mumeya namu­hasa kulyava, Wexowo ali navitendo namavanda mumeya mutulungalwiji namutulwiji, ikiye namuhasa ku­mulya.
Kaha kuli vosenava veji kuta­mbukanga mumeya, nakuli vaka-kuyoya vosena vali mumeya, vosena vazeneka vitendo namavanda mutu­lungalwiji namutulwiji vanapu va­unyengwe kuli enu,
kaha vapwenga vaunyengwe kuli enu. Kunyama yavo kanda mukalyakoko, kaha mijimba yavo yaku­fwa mukayimona ngwenu, yaunyengwe.
Wexowo wamumeya wakuzeneka vitendo cipwe mavanda, ikiye napu waunyengwe kuli enu.
Kaha kuli tujila, ava vene mukavamona ngwenu, vaunyengwe, kanda mukavalyako, vanapu vau­nyengwe, nangonga, nakumumu, nakwaze,
nakakoji, natumbembe mwaya muyaci wavo,
namakololo vosena mwaya mi­yaci yavo,
nanyamalanda, natule, nakafulweji, naviselele mwaya muyaci wavo,
nakapongesa, nakombwe, nacikungulu,
nalikwika, nalimbondo, nalikuvi,
nandalangimbu, namatokola mwaya muyaci wavo, napepetenu, nacinguzu.
Vakweci mavava vosena vaku­tambuka hamahinji avo awana va­napu vaunyengwe kuli enu.
Oloze kuli vakweci mavava va­kutambuka hamahinji avo awana namuhasa kulyava vali namikono helu lyamahinji avo mangana vambotokese hamavu.
Kuli vakivo namuhasa kulyava, mbimba-makumbi kumuyaci wenyi, nasamuyandulu kumuyaci wenyi, nakazeze kumuyaci wenyi, nalivongolo kumuyaci wenyi.
Oloze vakweci mavava vosena vakweci mahinji awana vanapu va­unyengwe kuli enu.
Kuli ava vene namupihya. We­xowo mwakwata hamijimba yavo yakufwa mwapihya palanga nahakulauka calikumbi.
Kaha wose mwambata kamwe kakumijimba yavo yakufwa akakose mahinenyi, kaha mwapihya palanga nahakulauka calikumbi.
Tunyama vakucangunuka jisende vosena, vaze vazeneka vilyacilo vyakupula navaze vazeneka kuukula nakutafunya ceka vanapu vavapi kuli enu. Wose mwakwata hali vakivo mwapihya.
Kuli tunyama vosena vakuta­mbuka hamahinji osena awana, vosena vakutambuka hamafumbo avo vanapu vavapi kuli enu. Wose mwakwata hamijimba yavo yakufwa mwapihya palanga nahakulauka ca­likumbi.
Ou mwambata mijimba yavo ya­kufwa akose mahinenyi, kaha mwa­pihya palanga nahakulauka caliku­mbi. Vanapu vavapi kuli enu.
Kaha kuli vaka-kuhalala hamavu, ava vanapu vavapi kuli enu, mukenge, natumbi, nakapeza kumuyaci wenyi,
nacikwa-camukala, namusevu, nacitombwe, namusulu, nanongwena.
Kuli vaka-kuhalala vosena ava vanapu vavapi kuli enu. Wose mwavakwata omu vanafu lyehi mwapihya palanga nahakulauka calikumbi.
Kaha hexoho nahaholokela umwe omu vanafu lyehi, nahapihya, cipwe cinapu cuma camutondo, ci­pwe cuma cakuvwala, cipwe cilambu, cipwe njeke, cipwe cuma hicuma veji kuzacisanga milimo, ku­vanga vanacihake mumeya, kaha nacipihya palanga nahakulauka ca­likumbi, numba citome.
Nacexoco cuma cauma, omu mwaholokelamo umwe, vyosena vi­limo vinapihi, kaha cikiko ucijihe.
Kulya cosenoco veji kulyanga kuli vatu, oco nahaheta meya naci­pihya. Nakunwa cosenoco veji kunwanga kuli vatu cili muvyuma vyo­sena vyangacize nacipihya.
Cexoco cuma nahaholokela ka­mwe kakumijimba yavo yakufwa nacipihya, cipwe fwolonyi, cipwe lijiko lyakuhaka jindeho, vavipuzule. Vinapihi, kaha vipwenga vyavipi kuli enu.
Oloze kaselwoke, cipwe wina muli meya amavulu navitoma, xina meyaze anakwate hamijimba yavo yakufwa nawapihya.
Kaci nge kamwe kakumijimba yavo yakufwa nakaholokela hambuto jize navakuva, kaha jinatomo.
Oloze kaci nge navahaka meya mumbuto jize, nge kamwe kakumi­jimba yavo yakufwa nakaholokelaho, kaha jinapu jajipi kuli enu.
Kanyama umwe uze munahase kulya, kaci nge mwalifwila, ou mwa­kwata hamujimba wenyi mwapihya palanga nahakulauka calikumbi.
Kahou mwalya nyama yakumujimba wenyi akose mahinenyi, kaha mwapihya palanga nahakulauka ca­likumbi. Ou mwambata mujimba wenyi nawa, akose mahinenyi, kaha mwapihya palanga nahakulauka ca­likumbi.
Kaha vaka-kuhalala vosenava veji kuhalalanga hamavu vanapu vaunyengwe. Kanda vakavalyako.
Wexowo wakutambukila halijimo lyenyi, nawexowo wakutambuka hamahinji enyi awana, mo­komoko Wexowo ukweci mahinji amavulu, vaka-kuhalala vosena vakuhalala hamavu, kanda mukavalyako, mwomwo vanapu vaunye­ngwe, xikaho.
Kanda mukalilingisa kupwa muvaunyengwe namuka-kuhalala umwe wakuhalala hamavuko, kaha kanda mukalipihisa navo numba mupihye navoko.
Mwomwo Ami yami Yehova Kalunga kenu. Xikaho lijilikenu mupwenga mwajila, mwomwo Ami ngwajila, xikaho. Kanda mukalipi­hisa namuka-kuhalala umwe wakutambuka hamavuko.
Mwomwo Ami yami Yehova ngwamilowele mulifuci lyaEjipitu mangana ngupwenga nguKalunga kenu. Xikaho pwenunga mwajila, mwomwo Ami ngwajila.
Elu lukiko luximbi lwatunyama, nalwelu lwatujila, nalwelu lwavakweci mwono wakuyoya vakuta­mbuka mumeva vosena, nalwelu lwavakweci mwono vakuhalala nakukalakaxa hamavu vosena,
mangana vahandunune ou wamu­pi nayou utoma, namuka-kuyoyou vanahase kulya namuka-kuyoyou cijila kulya.
Yehova ahanjikile kuli Mose ngwenyi,
Hanjika kuli vana vaIsalele ngwo­ve, Kaci nge pwevo mwemita lijimo nakusema mwana walunga, kaha mwapihya makumbi atanu naavali. Nge hamakumbi enyi aze napihila hakupwa kusali, ngoco vene mumwapihya.
Halikumbi lyamucitanu naatatu vakenge nyama yamuvumbo wa­mwanenyi.
Kaha pwevo atwamenga makumbi makumi atatu namakumbi atatu kumanyinga akumutomesa. Kanda akakwata hacuma cakujilika ci­mweko, cipwe kwingilomu mwajila, palanga nomu anatemo makumbi akumutomesa.
Oloze kaci nge mwasema mwana wapwevo, kaha mwapihya jisemana jivali, nge omu vene ali kusali. Kaha atwamenga makumbi makumi atanu nalimwe namakumbi atanu nalimwe kumanyinga akumutomesa.
Kahomu nawatamo makumbi akumutomesa, cipwe hali mwana walunga, cipwe hali mwana wa­pwevo, akanehe mwanamukoko wa­mwaka umwe kupwa wana wakulu­mba, namwanaliyembe, mokomoko katela, kupwa wana wahaxili, kuci­kolo cambalaka yakuliwanyina, kuli kapilixitu.
Kapilixitu akavanehe kumeso aYehova akamulingile pwevo caku­fwika kupihya, kaha navamutomesa kukuhicisa cenyi manyinga. Elu lu­kiko luximbi lwayou mwasapuluka, cipwe mwasema mwana walunga, cipwe mwana wapwevo.
Kaci nge vikumba vyenyi kavyata mumusambako, kaha akeze natutela vavali, mokomoko vana vamayembe vavali, umwe kupwa wana wakulu­mba, mukwavo kupwa wana waha­xili. Ngoco kapilixitu mwamulingila cakufwika kupihya, kaha himwatoma.
Yehova ahanjikile kuli Mose nakuli Alone ngwenyi,
Mutu hakupwa nacijimbo, cipwe nalikako, cipwe nalipenga lyakutamuka, kucikova camujimba wenyi, omu naupwa musongo wambumba kucikova camujimba wenyi, vamunehe kuli kapilixitu Alone, cipwe kuli kapilixitu umwe mwanenyi.
Kapilixitu atale musongo uze uli kucikova camujimba wenyi. Kaci nge mangona ali hamusongo analumuka kupwa atoma, kaci nge kuutala musongo unafuwuka mucikova ca­mujimba wenyi, ukiko musongo wambumba. Kaha kapilixitu amutale, amuvuluke ngwenyi, wamupi.
Kaci nge lipenga kana Nakuta­muka linatomo kucikova camujimba wenyi, nge kulitala kalyafuwukile mucikovako, nge mangona aliko kawalumukile kupwa atomako, kaha kapilixitu amusoke muka-musongo makumbi atanu naavali.
Kapilixitu akamutale halikumbi lyamucitanu naavali, kaha kaci nge mwamona musongo nge unemana, nge musongo kawatotowelele mucikovako, kaha kapilixitu akamusoke makumbi eka atanu naavali.
Kapilixitu akamutale ceka hali­kumbi lyamucitanu naavali, kaha kaci nge musongo unafuvalala, nge musongo kawatotowelele mucikovako, kaha kapilixitu amuvuluke ngwenyi, natomo. Lukiko lukako. Akakose mahinenyi, numba atome.
Oloze kaci nge lukako nalutotowela nakutanda mucikova omu nalilweze lyehi kuli kapilixitu mangana vamutomese, kaha alilweze ceka kuli kapilixitu.
Kapilixitu atale, kaha kaci nge lukako lunatotowela mucikova, ka­pilixitu amuvuluke ngwenyi, wamupi. Ukiko musongo wambumba.
Mutu hakupwa namusongo wa­mbumba, vamunehe kuli kapilixitu.
Kapilixitu atale, kaha kaci nge kucikova kuli cijimbo citoma, nge cinalumuna lyehi mangona kupwa atoma, kaci nge kucijimbo kana nakusoloka nyama yicila,
ukiko musongo wamwaka wambumba kucikova camujimba we­nyi, kaha kapilixitu amuvuluke ngwe­nyi, wamupi. Kanda amusokako, mwomwo napihi, xikaho.
Kaci nge musongo wambumba unasoloka kucikova kweka, nge mu­songo wambumba hinaupwa kucikova camuka-musongo kwosena, kufumisa kumutwe wenyi mbwe nakumahinji enyi, kwosena vene mwamona kapilixitu,
kapilixitu atale, kaha kaci nge musongo wambumba unahete lyehi kumujimba wenyi kwosena, amu­vuluke muka-musongo ngwenyi, Natomo. Wosena unalumuka lyehi ku­pwa utoma, xikaho ikiye natomo.
Oloze hexoho namukasoloka nya­ma yicila muli ikiye, mwapihya.
Kapilixitu atale nyama yize yicila, amuvuluke ngwenyi, wamupi. Oyo nyama yicila yinapihi. Ukiko mu­songo wambumba.
Mokomoko, kaci nge nyama yize yicila nayalumuka ceka nakupwa yitoma, kaha eze kuli kapilixitu.
Kapilixitu amutale, kaha kaci nge musongo unalumuka lyehi ku­pwa utoma, kaha kapilixitu amu­vuluke muka-musongo ngwenyi, natomo. Ikiye natomo.
Omu uli mujimba wamutu nalihute kucikova cawo, omu hanakanguka lyehi,
kahoku kwapwanga lihute kuli cijimbo citoma, cipwe lipenga lyakutamuka, likiko liciluluka litomonoka, kaha amulwezelyo kapilixitu.
Kapilixitu atale, kaha kaci nge kutalako kunafuwuka mucikova, nge mangona aliko analumuka kupwa atoma, kaha kapilixitu amuvuluke ngwenyi, wamupi. Ukiko musongo wambumba, unalitumbukila kulihute.
Oloze kaci nge kapilixitu mwatala, nge kakwexi mangona atomako, nge kawafuwukile mucikovako, oloze musongo unafuvalala, kapilixitu amusoke makumbi atanu naavali.
Kaci nge nautotowela kucikova, kapilixitu amuvuluke ngwenyi, wa­mupi. Ukiko musongo.
Oloze kaci nge lipenga lyakutamuka lize nalimana kwalyo, nge kalyatotoweleleko, cikiko civevo calihute. Kaha kapilixitu amuvuluke ngwenyi, natomo.
Mokomoko omu uli mujimba nahamwe hanatosoka nakakahya kucikova cawo, nge nyama yicila yize yili hakutosoka hinayalumuka kupwa lipenga lyakutamuka, likiko liciluluka litomonoka, mokomoko litoma,
kaha kapilixitu alitale. Kaci nge mangonaze ali kulipenga kana lya­kutamuka analumuka kupwa atoma, nge kulitala linafuwuka mucikova, ukiko musongo wambumba, unalitumbukiloho hakutosoka. Kapilixitu amuvuluke ngwenyi, wamupi. Ukiko musongo wambumba.
Oloze kaci nge kapilixitu mwatalako, nge kulipenga lyakutamuka lize kakwexi mangona atomako, nge kalyafuwukile mucikovako, oloze linafuvalala, kaha kapilixitu amusoke makumbi atanu naavali.
Halikumbi lyamucitanu naavali kapilixitu akamutale. Kaci nge mu­songo unatotowela kucikova, kapi­lixitu amuvuluke ngwenyi, wamupi. Ukiko musongo wambumba.
Kaci nge lipenga lyakutamuka lize nalimana kwalyo, nge kalyatotowelele kucikovako, oloze linafuvalala, likiko cijimbo cahakutosoka, kaha kapilixitu amuvuluke ngwenyi, natomo, mwomwo cikiko civevo cahakutosoka, xikaho.
Cipwe lunga, cipwe pwevo, omu ali namusongo kumutwe wenyi, ci­pwe kuwevu wenyi,
kapilixitu atale musongo. Kaci nge kuutala unafuwuka mucikova, nge muli mangona amalelu aciluluka, kaha kapilixitu amuvuluke ngwenyi, wamupi. Ukiko mukule, ukiko mu­songo wambumba wakumutwe, ci­pwe wakuwevu.
Kaci nge kapilixitu mwatala mu­songo wamukule, nge kuutala kawa­fuwukile mucikovako, nge kawexi namangona elavako, kapilixitu asoke uze muka-musongo wamukule ma­kumbi atanu naavali.
Halikumbi lyamucitanu naavali kapilixitu akatale hamusongo. Kaci nge musongo kawatotoweleleko, nge kakwexi mangona acilulukako, nge musongo wamukule kuutala kawa­fuwukile mucikovako,
kaha vamutewule nayembe, oloze kumukulenyi kanda atewulakoko. Kapilixitu asoke uze muka-mukule makumbi eka atanu naavali.
Halikumbi lyamucitanu naavali kapilixitu akatale hamukule. Kaci nge mukule kawatotowelele mucikovako, nge kuutala kawafuwukile mucikovako, kaha kapilixitu amuvuiuke ngwenyi, natomo. Akose mahinenyi, kaha himwatoma.
Oloze kaci nge mukule nautotowela mucikova cenyi omu navalinga vanamutomesa lyehi,
kaha kapilixitu amutale. Kaci nge mukule unatotowela mucikova, ka­pilixitu kanda atonda mangona acilulukako. Mutu kana napihi.
Oloze kaci nge mwamona mukule ngwenyi, unemana kwawo, nge mangonelava anasokoko, kaha mukule unakanguka, ikiye natomo. Kapili­xitu amuvuluke ngwenyi, Natomo.
Cipwe lunga, cipwe pwevo, omu ali namapenga akutamuka kucikova camujimba wenyi, akiko mapenga akutamuka atoma,
kaha kapilixitu atale. Mapengaze ali kucikova camujimba wenyi, kaci nge anatomonoka, ukiko musongo tuhu, unalitumbukila kumujimba we­nyi. Ikiye natomo.
Kaci nge jikambu jamutu jinamufumu kumutwe, naseve, oloze natomo.
Kaha kaci nge jikambu jenyi najimufuma kuluholo lwenyi, naseve kuluholo, oloze natomo.
Oloze kumutwe uze unaseve, ci­pwe kuluholo luze lunaseve, kaci nge kuli musongo uciluluka utomonoka ukiko musongo wambumba unalitumbukila kumutwe wenyi una­seve, cipwe kuluholo lwenyi luna­seve.
Kapilixitu amutale, kaha kaci nge cijimbo camusongo cinapu ciciluluka citomonoka kumutwe wenyi unaseve, cipwe kuluholo lwenyi lu­naseve, nge kuutala nge musongo wambumba kucikova camujimba wenyi,
ikiye muka-mbumba, ikiye na­pihi. Kapilixitu amuvuluke vene ngwenyi, wamupi. Musongo wenyi uli kumutwe wenyi.
Muka-mbumba uze ali namu­songo, mahinenyi apwenga akupula, atwamenga nalipupi kumutwe we­nyi, awuve hamuvumbo wenyi wa­helu, atambakanenga ngwenyi, Ngumupi, ngumupi.
Mwapihya makumbi osena ximbu ali namusongo. Napihi, atwamenga uka wenyi. Kwenyi kwakutwama kupwenga kusali yacilombo.
Nalihina lyakuvwala nawa muli musongo wambumba, cipwe lihina Namangona amikoko, cipwe lihina lyalinyu,
cipwe uli kuwanda wakuya muusuku, cipwe kuwanda wakuya muwihi, cipwe walinyu, cipwe wamangona amikoko, cipwe kulilambu, cipwe kucuma hicuma cakulinga nalilambu,
kaci nge musongo unapu wausungwa, cipwe uciluluka, kulihina lyakuvwala, cipwe kulilambu, cipwe kuwanda wakuya muusuku, cipwe kuwanda wakuya muwihi, cipwe kucuma hicuma calilambu, kaha ukiko musongo wambumba. Vaulweze kuli kapilixitu.
Kapilixitu atale musongo, kahoco cili namusongo acisoke makumbi atanu naavali.
Halikumbi lyamucitanu naavali akautale musongo. Kaci nge mu­songo unatande mulihina lyakuvwala lize, cipwe muwanda wakuya muusuku, cipwe muwanda wakuya mu­wihi, cipwe mulilambu, yexoyo mi­limo navazacisa lilambu, kaha muso­ngo unapu mbumba yika-kwenyeka, cuma kana cinapihi.
Oce lihina kana, cipwe wanda wakuya muusuku, cipwe wanda wakuya muwihi, cipwe wamangona amikoko, cipwe walinyu, cipwe cuma hicuma calilambu, mukiko muli mu­songo. Mwomwo yikiko mbumba yika-kwenyeka, xikaho. Vacoce ha­kakahya.
Kaha kaci nge kapilixitu mwa­tela, nge musongo kawatanjile mulihinako, cipwe kuwanda wakuya muusuku, cipwe kuwanda wakuya muwihi, cipwe kucuma hicuma cali­lambu,
kaha kapilixitu avalweze ngwe­nyi, vakose cuma kana muli muso­ngo, kaha acisoke makumbi eka atanu naavali.
Kapilixitu akatale omu navakalinga vanakoso lyehi musongo, kaha kaci nge musongo kawalumukile kupwa ulombo wekako, nge mu­songo kawatanjileko, kaha cuma kana cinapihi. Mucoce hakakahya. Kunaliwa, cipwe cinahulika mutulo, cipwe kusali.
Kaci nge kapilixitu mwatala, nge musongo unafuvalala omu navalinga vanaukoso lyehi, kaha aupule kuli­hina, cipwe kulilambu, cipwe ku­wanda wakuya muusuku, cipwe ku­wanda wakuya muwihi.
Kaci nge naukasoloka ceka kuli­hina, cipwe kuwanda wakuya muu­suku, cipwe kuwanda wakuya mu­wihi, cipwe kucuma hicuma calilambu, uli nakutanda. Cuma kana muli musongo mucoce hakakahya.
Lihina lyakuvwala lize naukosa, cipwe wanda wakuya muusuku, ci­pwe wanda wakuya muwihi, cipwe cuma hicuma calilambu, kaci nge musongo unafumuko, kaha acikose kamucivali, hinacitoma.
Elu lukiko luximbi lwamusongo wambumba kulihina lyakuvwala lyamangona amikoko, cipwe eli lyali­nyu, cipwe kuwanda wakuya muu­suku, cipwe kuwanda wakuya mu­wihi, cipwe kucuma hicuma cali­lambu, mangana vacivuluke ngwavo, cinatomo, mokomoko vacivuluke ngwavo, cinapihi.
Yehova ahanjikile kuli Mose ngwenyi,
Elu lupwenga luximbi lwamukambumba halikumbi lyakumutomesa. Vakamunehe kuli kapilixitu.
Kapilixitu akalovoke kusali yaci­lombo, kaha kapilixitu akatale. Kaci nge musongo wambumba unakanguka lyehi muli uze muka-mbumba,
kaha kapilixitu avalweze vamba­cile uze navatomesa tujila vavatonyi vavali vatoma, namuxitale, nama­ngona amukoko acila, nahusope.
Kapilixitu avalweze ngwenyi, vajihile kajila umwe mundeho yauma helu lyameya amuta.
Kahou kajila wamutonyi amu­mbate, namuxitale, namangona acila, nahusope, avitupike nakajila wamu­tonyi hamwe mumanyinga akajila uze vanajihila helu lyameya amuta.
Amusapwile uze navatomesa kumbumba yenyi katanu nakavali hikumuvuluka ngwenyi, natomo. Kaha kajila wamutonyi amwece ayenga mucipapa mwamokomoko.
Ou vanatomesa akose mahinenyi, atewule mangonenyi osena napoko yayembe, asane meya, kaha himwatoma. Hakukuminyina numbeze mu­cilombo, oloze atwamenga makumbi atanu naavali haweluka wambalaka yenyi.
Kaha cikapwe, halikumbi lyamu­citanu naavali, akatewule jikambu jenyi josena kumutwe wenyi, nawevu wenyi, navikenyikenyi vyenyi. Mangonenyi osena vene akawatewule. Akose mahinenyi, akasane meya mumujimba wenyi, kaha himwatoma.
Halikumbi lyamucitanu naatatu akaye navana vamikoko vavilunga vakuzeneka katenga vavali, namwa­namukoko wacipwevo wakuzeneka katenga wamwaka umwe, navimbwa vitatu vyakusokesa muvimbwa vya­lifwa limwe likumi vyawunga waku­salulula, kupwa wana wakulya vana­hingunwina lyehi maji, nalongo yamaji yimwe.
Kapilixitu uze mwamutomesa akemike mutu uze navatomesa, na­vyuma vize nawa, kumeso aYe­hova kucikolo cambalaka yakuli­wanyina.
Kapilixitu akambate mwanamukoko wacilunga umwe akamuhane kupwa wana wahakuhingika, nalongo yamaji yize nawa, ukavihungise kupwa wana wakuhungisa kumeso aYehova.
Akajihe uze mwanamukoko wacilunga oku veji kujihilanga mawana ahaxili namawana akulumba, oku kwajila. Mwomwo nge omu wapwa wana wahaxili ukiko wakapilixitu, ngoco nawana wahakuhingika nawa. Ukiko wajila cikuma.
Kapilixitu akambate kumanyinga awana wahakuhingika, kaha kapili­xitu akawakwite kusongo yalitwitwi lyayou navatomesa lyacilyo, naku­munwe waxina wakulivoko lyenyi lyacilyo, nakumunwe waxina waku­lihinji lyenyi lyacilyo.
Kapilixitu akambate kulongo ya­maji yize, akawahingunwine muli­voko lyenyi lyacimoswe lyakutengeka.
Kapilixitu akatupike munwe wenyi wacilyo mumaji aze ali muli­voko lyenyi lyacimoswe, akasapwile maji amwe katanu nakavali namu­nwe wenyi kumeso aYehova.
Kaha kumaji aze anasaleho ali mulivoko lyenyi, kapilixitu akakwite kusongo yalitwitwi lyayou navatomesa lyacilyo, nakumunwe waxina wakulivoko lyenyi lyacilyo, naku­munwe waxina wakulihinji lyenyi lyacilyo, hamanyinga awana waha­kuhingika.
Kaha maji aze anasaleho ali mu­livoko lyakapilixitu akawahake ha­mutwe wayou navatomesa. Ngoco kapilixitu mwamulingila cakufwika kupihya kumeso aYehova.
Kapilixitu akahane wana waha­xili, kumulingilou navatomesa caku­fwika kupihya, mwomwo hakupihya cenyi. Hakukuminyina, numba ajihe wana wakulumba.
Kapilixitu akahanyine wana wa­kulumba nawana wakulya, halijiko lyakulumbila. Ngoco kapilixitu mwa­mulingila cakufwika kupihya, kaha mwatoma.
Kaci nge nahutu, nge vikumba vyenyi kavyatamoko, kaha ayenga namwanamukoko wacilunga umwe kupwa wana wahakuhingika, vakauhungise, vakamulingile cakufwika kuhingika, kaha nacimbwa cimwe cakusokesa muvimbwa vyalifwa li­mwe likumi cawunga wakusalulula vanahingunwina lyehi maji, kupwa wana wakulya, nalongo yamaji,
natutela vavali, mokomoko vana vamayembe vavali, nge omu mwa­hasa kuwana. Umwe akapwe wana wahaxili, mukwavo wana waku­lumba.
Halikumbi lyamucitanu naatatu akayinehe kuli kapilixitu kucikolo cambalaka yakuliwanyina kumeso aYehova, mangana vamutomese.
Kapilixitu akatambule mwanamukoko wawana wahakuhingika, nalongo yamaji, kapilixitu ukavihu­ngise kupwa wana wakuhungisa kumeso aYehova.
Akajihe uze mwanamukoko wa­wana wahakuhingika, kaha kapilixitu akambate kumanyinga awana waha­kuhingika, akawakwite kusongo ya­litwitwi lyayou navatomesa lyacilyo, nakumunwe waxina wakulivoko lyenyi lyacilyo, nakumunwe waxina wakulihinji lyenyi lyacilyo.
Kapilixitu akahingunwine maji amwe mulivoko lyenyi lyacimoswe lyakutengeka.
Kaha kapilixitu akasapwile maji amwe aze ali mulivoko lyenyi lyaci­moswe katanu nakavali namunwe wenyi wacilyo kumeso aYehova.
Kaha kumaji aze ali mulivoko lyenyi kapilixitu akakwite kusongo yalitwitwi lyayou navatomesa lyaci­lyo, nakumunwe waxina wakulivoko lyenyi lyacilyo, nakumunwe waxi­na wakulihinji lyenyi lyacilyo, oho hali manyinga awana wahakuhi­ngika.
Maji aze anasaleho ali mulivoko lyakapilixitu akawahake hamutwe wayou navatomesa, akamulingile cakufwika kupihya kumeso aYe­hova.
Kuli vaze tutela akahane umwe, mokomoko kuli vaze vana vamaye­mbe umwe, nge omu mwahasa ku­wana,
nganomu mwahasa kuwana, umwe kupwa wana wahaxili, mu­kwavo kupwa wana wakulumba, nawana wakulya hamwe. Ngoco kapilixitu mwamulingilou navatomesa cakufwika kupihya kumeso aYehova.
Elu lukiko luximbi lwayou ali namusongo wambumba, ou nahono kuwanovyo vyakumutomesa.
Yehova ahanjikile kuli Mose nakuli Alone ngwenyi,
Omu namukalinga munahete lye­hi mulifuci lyaKanane, olyo vene nangumihana kupwa luheto lwenu, omu nangukahaka musongo wa­mbumba muzuvo yimwe yamulifuci lyaluheto lwenu,
mwenyazuvo yize akeze akamulweze kapilixitu ngwenyi, Nguna­mono ngwami, muzuvo muli muso­ngo.
Kapilixitu akavalweze ngwenyi, valovole vyuma vyosena muzuvo ximbu kanda kapilixitu engilemo nakutala musongo, kucina navapihisa vyuma vyosena vili muzuvo. Hakukuminyina, numba kapilixitu akengilemo akatale zuvo.
Akatale musongo, kaha kaci nge musongo uli kujimbango jazuvo namapenga akufuwuka, ausungwa, mokomoko aciluluka, nge kuutala nge kumbango kunafulika,
kaha kapilixitu akalovoke kuci­kolo cazuvo, akasokemo muzuvo makumbi atanu naavali.
Kapilixitu akeze ceka halikumbi lyamucitanu naavali, akatale, kaci nge musongo unatande kujimbango jazuvo,
kaha kapilixitu akavalweze ngwe­nyi, vafumiseko malolwaze ali na­musongo, vakawambile kuma kwakupi kusali yalimbo.
Akavalingise mangana vakakonge zuvo mutulo mwosena, kahoyo ndambo kana navakakongaho vakayizukwile kusali yalimbo, kuma kwakupi.
Kaha vakanehe malolweka, vakawaxixise mumalolwaze, kaha aka­nehe ndambo yeka akayisotolole zuvo.
Kaci nge musongo naukeza ceka nakusangumuka muzuvo yize omu wakalinga hanafumisa lyehi malo­lwa, omu nakongo lyehi zuvo, nomu nayisotolola lyehi,
kaha kapilixitu akengilemo aka­tale. Kaci nge musongo unatande muzuvo, yikiko mbumba yika-kwenyeka. Zuvo yinapihi.
Akapuzule zuvo kana, namalolwayo, navitondo vyayo, nandambo yazuvo yosena. Akavitwale kusali yalimbo kuma kwakupi.
Kaha ou mwakengila muzuvo yi­ze makumbi osenaze vanasokomo mwapihya palanga nahakulauka ca­likumbi.
Kahou mwakasavala muzuvo yize akakose mahinenyi. Kahou mwakalila muzuvo yize akakose mahine­nyi.
Kaci nge kapilixitu mwakengilamo nakutala, nge musongo kawata­njile muzuvoko omu navakalinga hivanayisotolola lyehi, kaha kapili­xitu akayivuluke zuvo ngwenyi, yinatomo, mwomwo musongo unafumumo lyehi, xikaho.
Akambate tujila vavali, namuxitale, namangona amukoko acila, nahusope, mangana akatomese zuvo.
Akajihile kajila umwe mundeho yauma helu lyameya amuta.
Akambate uze muxitale, nayize husope, naze mangona acila, nakajila uze wamutonyi, akavitupike mu­manyinga akajila uze vanajihi lyehi, namumeya amuta, akasapwile ka­tanu nakavali kuzuvo yize.
Akayitomese zuvo namanyinga ayauze kajila, nameyaze amuta, nakajila uze wamutonyi, nauze muxi­tale, nayize husope, naze mangona acila.
Oloze akamwece kajila wamu­tonyi kusali yalimbo mucipapa mwamokomoko. Ngoco mwayilingila zuvo cakufwika kupihya, kaha nayitoma.
Elu lukiko luximbi lwahamisongo yambumba yosena, nahamukule,
nahambumba yamulihina, nahazuvo,
nahacijimbo, nahalukako, nahalipenga lyakutamuka,
mangana kunangulomu cinapihi cuma nomu cinatomo. Elu lukiko luximbi lwamusongo wambumba.
Yehova ahanjikile kuli Mose nakuli Alone ngwenyi,
Hanjikenu kuli vana vaIsalele muvambulile ngwenu, Mutu haku­pwa navimwe vili nakumuhita ku­mujimba wenyi, mwomwo havyenyi vili nakumuhita, xikaho napihi.
Kaheci cikiko vene kupihya cenyi kuvyenyi vili nakumuhita, cipwe mujimba wenyi ucili nakuhicisovyo vyakumuhita, cipwe mujimba wenyi unakanguka lyehi kuvize vyapwanga nakumuhita, cikiko vene kupihya cenyi.
Tuhela twosena mwasavala uze ali navize vili nakumuhita natupihya. Vyuma vyosena mwatwama navipihya.
Wexowo mwakwata hakahela ke­nyi akose mahinenyi, asane meya mumujimba wenyi, kaha mwapihya palanga nahakulauka calikumbi.
Ou mwatwama hacuma hicuma oco atwamangou ali navize vili na­kumuhita, akose mahinenyi, asane meya mumujimba wenyi, kaha mwa­pihya palanga nahakulauka cali­kumbi.
Ou mwakwata hamujimba wayou ali navize vili nakumuhita, akose mahinenyi, asane meya mumujimba wenyi, kaha mwapihya palanga na­hakulauka calikumbi.
Ou ali navize vili nakumuhita, kaci nge mwafwijila maleji hali ou natomo, mutu kana akose mahine­nyi, asane meya mumujimba wenyi, kaha mwapihya palanga nahaku­lauka calikumbi.
Yexoyo selei mwatwamou ali na­vize vili nakumuhita nayipihya.
Wexowo mwakwata kucuma ci­mwe capwanga muxi yenyi mwapi­hya palanga nahakulauka calikumbi. Ou mwambata vyuma kana akose mahinenyi, asane meya mumujimba wenyi, kaha mwapihya palanga na­hakulauka calikumbi.
Wexowo navasalika kuli ou ali navize vili nakumuhita, nge kasanyine kumavoko enyiko, mutu uze akose mahinenyi, asane meya mu­mujimba wenyi, kaha mwapihya palanga nahakulauka calikumbi.
Cuma cauma cize mwasalikou ali navize vili nakumuhita vacijihe, kaha vyuma vyamutondo vyosena vavikose nameya.
Ou ali navize vili nakumuhita, omu mwalinga hanatomo lyehi ku­vize vyakumuhita, alilavile maku­mbi akulitomesa atanu naavali, kaha akakose mahinenyi, akasane meya amuta mumujimba wenyi, kaha himwatoma.
Halikumbi lyamucitanu naatatu akalimbacile tutela vavali, moko­moko vana vamayembe vavali, akeze kumeso aYehova kucikolo camba­laka yakuliwanyina, akavahane kuli kapilixitu.
Kapilixitu akavahane, umwe ku­pwa wana wahaxili, mukwavo kupwa wana wakulumba. Ngoco kapilixitu mwamulingila cakufwika havize vyakumuhita kumeso aYehova.
Kaci nge mbuto yalunga yaku­sema nayimufuma, asane meya mumujimba wenyi wosena, kaha mwa­pihya palanga nahakulauka caliku­mbi.
Mahinosena namalambu osenaze hali mbuto yakusema vavikose na­meya, kaha navipihya palanga nahakulauka calikumbi.
Napwevo nawa, ou mwasavala lunga nenyi nakulimona nenyi, vo­sena vavali vasane meya, kaha navapihya palanga nahakuiauka caliku­mbi.
Kaci nge pwevo ali navimwe vili nakumuhita, nge evi vili nakumuhita kumujimba wenyi himanyinga, atwamenga kwenyi kusali ma­kumbi atanu naavali. Wexowo mwamusalika mwapihya palanga nahakulauka calikumbi.
Cexoco cuma mwasavala ximbu ali kusali nacipihya. Cexoco cuma mwatwama nacipihya.
Wexowo mwakwata hakahela ke­nyi akose mahinenyi, asane meya mumujimba wenyi, kaha mwapihya palanga nahakuiauka calikumbi.
Wexowo mwakwata hacuma ci­mwe eji kutwama ikiye, akose ma­hinenyi, asane meya mumujimba wenyi, kaha mwapihya palanga nahakulauka calikumbi.
Kaci nge ali kukahela, mokomo­ko hacuma cimwe eji kutwama uze pwevo, omu mwakwatako mwapihya palanga nahakuiauka calikumbi.
Kaci nge lunga mwasavala ne­nyi, nge kupihya cenyi nacikwata hali ikiye, uze lunga mwapihya ma­kumbi atanu naavali, kaha tuhela twosena mwasavala natupihya.
 Kaci nge pwevo ali nakuhicisa manyinga hamakumbi amavulu eka, kexi makumbi aze ali kusaliko, mo­komoko kaci nge nawamuhita kuha­mbakana makumbi aze ali kusali, hamakumbi osenaze akumuhita kupihya cenyi apwenga nge hamaku­mbi aze ali kusali, napihi.
Tuhela twosena mwasavala ma­kumbi osena akumuhita tukapwe kuli ikiye nge kahela kenyi kahaze ali kusali. Vyosena vize mwatwama navipihya nge kukupihya cakupwa cenyi kusali.
Wexowo mwakwata havyumovyo mwapihya, kaha akose mahinenyi, asane meya mumujimba wenyi, kaha mwapihya palanga nahakuiauka ca­likumbi.
Oloze kaci nge pwevo natomo lyehi kuvize vyakumuhita, kaha alilavile makumbi atanu naavali, ha­kukuminyina numba atome.
Halikumbi lyamucitanu naatatu alimbacile tutela vavali, mokomoko vana vamayembe vavali, akavanehe kuli kapilixitu kucikolo cambalaka yakuliwanyina.
Kapilixitu akahane umwe kupwa wana wahaxili, namukwavo kupwa wana wakulumba. Ngoco kapilixitu mwamulingila cakufwika havize vyakupihya cenyi vyakumuhita kumeso aYehova.
Ngoco munamukahandununa va­na vaIsalele kukupihya cavo, kucina navakafwa mukupihya cavo, omu navapihisa tavanaku yami yili mu­kaci kavo.
Elu lukiko luximbi lwayou ali navimwe vili nakumuhita, nalwelu lwayou nayifuma mbuto yakusema, ngoco himwapihilaho,
nalwelu lwapwevo uze ali kusali nakupihya cenyi, nalwelu lwayou ali navimwe vyakumuhita, elu lwalunga, nalwelu lwapwevo, nalwelu lwalungou mwasavala napwevo omu na­pihi.
Yehova ahanjikile kuli Mose omu valingile vana VaAlone vavali hivanafu lyehi, omu vapa­ndamine kumeso aYehova natu­fwa.
Yehova ambile kuli Mose ngwe­nyi, Hanjika kuli yayove Alone ngwove, kanda akengila makumbi osena muno mwajila mutulo yali­hina lyakuvatasana, kulutwe lwa­cifwiko calikoji cili hacikaxako, kucina mwafwa, mwomwo nangulisolola mulivwi hacifwiko calikoji, xikaho.
Alone akengile muno mwajila navava, nangombe wacikuji walivuvu kupwa wana wahaxili, nacizamba camukoko kupwa wana wakulumba.
Akavwale cikuto calinyu cajila, akavwale putula yalinyu kumujimba wenyi, akalikase muhya walinyu mumbunda yenyi, akavwale lihina lyalinyu lyakujinga kumutwe. Vikiko vene vyuma vyakuvwala vyajila. Akasane meya mumujimba wenyi, numba avivwale.
Kulizavu lyavana vaIsalele akatambuleko Vapembe vavizamba va­vali kupwa wana wahaxili, naciza­mba camukoko kupwa wana wa­kulumba.
 Alone akapandamise ngombe wa­cikuji wawana wahaxili, ou wahali ivene, akalilingile ivene cakufwika xili navaze vakuzuvo yenyi nawa.
Akambate vaze vapembe vavali, akavemike kumeso aYehova kuci­kolo cambalaka yakuliwanyina.
Kaha Alone akalovole tutacikijilo hali vaze Vapembe vavali, katacikijilo kamwe kaYehova, katacikijilo kakwavo kahaAzazele.
Owo pembe kana hanalovokela katacikijilo kaYehova, Alone aka­mupandamise, akamuhane kupwa wana wahaxili.
Oloze pembe kana hanalovokela katacikijilo kahaAzazele, vakamwimike wamutonyi kumeso aYehova, mangana valingile cakufwika xili hali ikiye, vakamusuwule haAzazele mupambo.
Alone akapandamise ngombe wa­cikuji wawana wahaxili, ou wahali ivene, akalilingile ivene cakufwika xili navaze vakuzuvo yenyi nawa. Akajihe ngombe wacikuji wawana wahaxili wahali ivene.
Akambate ciloso cakulumbila vize vyakulumba vyalivumba lya­mwaza cato namakala akakahya akulijiko lyakulumbila lili kumeso aYehova, namavoko enyi ato navize vyakulumba vyalivumba lyalupengo­pengo vyakutwa vyavilelu, akayinehe mutulo yalihina lyakuvatasana.
Akahake vize vyakulumba vyali­vumba lyamwaza hakakahya ku­meso aYehova, mangana wixi wavize vyakulumba vyalivumba lyamwaza ufwike cifwiko calikoji cili haunjiho, kucina mwafwa.
 Akambate kumanyinga ayauze ngombe wacikuji, akawasapwile na­munwe wenyi hacifwiko calikoji kutala kumusamuko, nakulutwe lwa­cifwiko calikoji nawa akasapwileko manyingamwe namunwe wenyi ka­tanu nakavali.
Kaha akajihe pembe wawana wahaxili, ou wahali vatu, akanehe manyingenyi mutulo yalihina lyaku­vatasana, akalinge namanyingenyi nganomu alinganga namanyinga angombe wacikuji, akawasapwile ha­cifwiko calikoji nakulutwe lwaci­fwiko calikoji.
Ngoco mwalingila muno mwajila cakufwika xili, mwomwo hakupihya cavana vaIsalele cacivulu, namwo­mwo havilinga vyavo vyakuzomboka jiximbi, hamilonga yavo yaxili yo­sena vene. Ngoco nawa mumwaka­linga hambalaka yakuliwanyina yatwama navo mukaci kakupihya cavo cacivulu.
Omu mwakengilamo nakulinga cakufwika xili muno mwajila, mu­mbalaka yakuliwanyina kanda mu­kapwa mutu umweko, kuvanga mwakalovokamo, kuvangomu mwaka­pwa hanalingi lyehi cakufwika xili hali ivene nahali vaze vakuzuvo yenyi, nahaliwuka lyavaIsalele lyo­sena.
Akalovokemo akaye kulijiko lya­kulumbila lili kumeso aYehova, akalilingile cakufwika xili. Aka­mbate kumanyinga angombe waci­kuji nakumanyinga apembe, akawa­kwite kujimbinga jalijiko lyakulu­mbila jingulwixi.
Akasapwileho kumanyingaze na­munwe wenyi katanu nakavali, akalitomese, akalijilike kukupihya ca­vana vaIsalele cacivulu.
Omu mwakalinga hanamanyisa lyehi kulingila muno mwajila caku­fwika xili, nambalaka yakuliwanyina nawa nalijiko lyakulumbila, akamu­pandamise pembe wamutonyi.
Alone akanangike mavoko enyi osena avali hamutwe wayauze pembe wamutonyi, aketavile vilinga vya­vana vaIsalele vyakuhenga vyosena hali ikiye, navilinga vyavo vyakuzomboka jiximbi vyosena, milonga yavo yaxili yosena vene. Ngoco akavihake hamutwe wayauze pembe, akamusuwule mupambo halivoko lyamutu umwe vanatongola lyehi.
Kaha uze pembe mwakambata vilinga vyavo vyakuhenga vyosena nakuvitwala kulifuci lyalikundu. Ka­ha akamwecele pembe mupambo.
Alone akengile mumbalaka ya­kuliwanyina, akazule mahina alinyu aze avwalangomu engilanga muno mwajila, awasezemo.
Akasane meya mumujimba we­nyi kuma kwajila, akavwale mahi­nenyi, alovokemo akalumbe wana wenyi wakulumba nawana wavatu wakulumba, akalinge cakufwika xili hali ivene nahali vatu.
Kaha maji awana wahaxili aka­walumbile halijiko lyakulumbila.
Uze mwakeca pembe wahaAzazele akakose mahinenyi, akasane meya mumujimba wenyi, kaha haku­kuminyina numba akengile mucilo­mbo.
Ngombe wacikuji wawana wa­haxili, napembe wawana wahaxili, vaze vakweci manyingavo vengisanga nakulinga cakufwika xili muno mwajila, vakavatwale kusali yacilo­mbo, vakavalumbilileko hakakahya, namalambu avo nanyama yavo na­tuji twavo.
Kahou mwavalumba akose ma­hinenyi, asane meya mumujimba wenyi, kaha hakukuminyina numba akengile mucilombo.
Cipwenga cilika kuli enu haya myaka yosena, hakakweji wamuci­tanu navavali, halikumbi lyakakweji lyakusokesa mulikumi mukaliyanjisa myono yenu. Kanda mukazataho milimo yimweko, cipwe ou nasemukila mulifuci cipwe ngeji nazuzu­mana muli enu.
Mwomwo halikumbi eli navamilingila cakufwika xili, mangana vamitomese, xikaho. Namutoma kumilonga yenu yaxili yosena kumeso aYehova.
Cinapu kunoka casambata yayi­lemu kuli enu, kaha mukaliyanjisa myono yenu. Cinapu cilika haya myaka yosena.
Kapilixitu uze navakawavisa nakumuhandunwina kuupilixitu mukahela kaise, ikiye akalinge cakufwika kana, akavwale mahina alinyu, awa vene mahina ajila.
Akalingile zuvo yajila cakufwika xili. Kaha akalingile mbalaka yaku­liwanyina nalijiko lyakulumbila ca­kufwika xili. Akavalingile vapilixitu navatu vosena vaka-liwuka cakufwi­ka xili.
Eci cipwenga cilika haya myaka yosena kuli enu, kuvalingila vana vaIsalele cakufwika xili hamwaka kamwe hamwaka kamwe, hamilonga yavo yaxili yosena. Kaha alingile nge omu valwezele Mose kuli Yehova.
Yehova ahanjikile kuli Mose ngwenyi,
Hanjika kuli Alone nakuli vana venyi nakuli vana vaIsalele vosena, uvambulile ngwove, Eci cikiko cuma natulweze Yehova ngwenyi,
Mutu himutu wakuzuvo yaIsalele ou mwajihila ngombe cipwe mukoko cipwe pembe kucilombo, cipwe kumujihila kusali yacilombo,
cakuzeneka kumuneha kucikolo cambalaka yakuliwanyina mangana amupandamise kupwa wana wakupandamisa kuli Yehova kulutwe lwatavanaku yaYehova, mutu kana navamuvulukila mulonga wamanyi­nga. Namwange manyinga, kaha mutu kana navakamuteta muli vatu vakwavo.
Mangana vana vaIsalele vanehenga vimuna javo vakuvatula vaze veji kuvatwilanga muvipapa mwa­mokomoko, mangana vavanehenga kuli Yehova kucikolo cambalaka yakuliwanyina kuli kapilixitu, avavatwilevo kupwa vimuna vakuvatula vamawana akulweza keke akuhana kuli Yehova.
Kapilixitu asapwile manyingayo kulijiko lyaYehova lyakulumbila ku­cikolo cambalaka yakuliwanyina, alumbe maji kupwa livumba lyalu­pengopengo kuli Yehova.
Kaha vimuna javo vakuvatula kanda vakavavatwilangavo vandemoneko, ava veji kukavanga naku­linga ujila. Eci cipwenga cilika kuli vakivo haya myaka yosena mukuse­munwina cavo cosena.
Kaha vambulile ngwove, Mutu himutu wakuzuvo yaIsalele, moko­moko wakuli vangeji vakuzuzumana muli vakivo, ou mwalumba wana wakulumba, cipwe cimuna waku­vatula,
cakuzeneka kumuneha kucikolo cambalaka yakuliwanyina nakumuvatwilayo Yehova, mutu kana na­vakamuteta muli vatu vakwavo.
Kaha mutu himutu wakuzuvo yaIsalele, mokomoko wakuli vangeji vakuzuzumana muli vakivo, ou mwalya manyinga akanyama hikanyama, nangumutala mutu uze mwa­lya manyinga nautenu, nangumuteta muli vatu vakwavo.
Mwomwo mwono wamujimba uli kumanyinga, kaha ngunamihanewo halijiko lyakulumbila nakuli­ngisa cakufwika hamyono yenu. Mwomwo manyinga, akiko vene aka-kulinga cakufwika xili, mwo­mwo hamwono uliko.
Xikaho ngunambe kuli vana va­Isalele ngwami, Muli enu cipwe mu­tu umwe kanda akalya manyingako, cipwe ngeji umwe wakuzuzumana muli enu kanda akalya manyingako.
Kuli vana vaIsalele, cipwe kuli vangeji vakuzuzumana muli vakivo, mutu himutu ou mwahanga nakwasa kanyama, cipwe kajila uze veji kulyanga, ahicise manyingenyi awafwike nalukungu.
Mwomwo myono yavakweci miji­mba vosena, manyingavo himyono yavo. Xikaho ngunambe kuli vana vaIsalele ngwami, Kanda mukalya manyinga atunyama vosenako. Mwomwo myono yavakweci miji­mba vosena himanyingavo. Wexowo mwawalya navamutetamo.
Mutu himutu mwalya nyama ya­you wakulifwila, mokomoko yayou vanatanye kuli visuma, cipwe nase­mukila mulifuci, cipwe napu ngeji wakuzuzumanamo, akose mahine­nyi, asane meya mumujimba wenyi, kaha mwapihya palanga nahaku­lauka calikumbi, numba atome.
Oloze kaci nge kexi kuwakosako, nge kexi kusana mumujimba we­nyiko, kaha mwambata kuhenga cenyi.
Yehova ahanjikile kuli Mose ngwenyi,
Hanjika kuli vana vaIsalele uvambulile ngwove, Ami yami Yehova Kalunga kenu.
Muze veji kulinganga kulifuci lyaEjipitu mwatwaminenga kanda mukalingamoko. Kaha muze veji kulinganga kulifuci lyaKanane okwo nangumitwala kanda mukalingamoko. Kanda mukatambuka mwaya vilika vyavoko.
Lingenunga mwaya mazu ami akuyula, mulamenga vilika vyami mutambukengamo. Ami yami Ye­hova Kalunga kenu.
Xikaho lamenunga vilika vyami namazu ami akuyula, vikiko, kaci nge mutu mwavilinganga, mwakayoyelaho. Ami yami Yehova.
Minenu umwe kanda akapandama kuli kausoko wenyi umwe nakuwuwulula usonyi wenyiko. Ami ya­mi Yehova.
Usonyi waiso, ukiko vene usonyi wanoko, kanda ukauwuwululako. Ikiye noko, kanda ukawuwulula usonyi wenyiko.
Usonyi wapwevo lyaiso kanda ukauwuwululako, ukiko vene usonyi waiso.
Usonyi wandumbwove wapwevo, mwanaiso, cipwe mwananoko, cipwe wakusemukila kumahyove, cipwe wakusemukila kweka, usonyi wavo kanda ukauwuwululako.
Usonyi wapwevo mwanamwanove walunga, cipwe mwanamwanove wapwevo, usonyi wavo kanda ukauwuwululako, mwomwo owo wavo ukiko usonyi wayove, xikaho.
Usonyi wapwevo mwanapwevo lyaiso, ou wakusema kuli iso, ikiye ndumbwove, kanda ukawuwulula usonyi wenyiko.
Kanda ukawuwulula usonyi waisopwevoko, mwomwo ikiye wakusemuka naiso, xikaho.
Kanda ukawuwulula usonyi wandumbwanokoko, mwomwo ikiye wakusemuka nanoko, xikaho.
Kanda ukawuwulula usonyi wandumbwaiso walungako, kanda ukapandama kuli pwevo lyenyiko, mwo­mwo ikiye noko, xikaho.
Kanda ukawuwulula usonyi wanokowenuko, ikiye pwevo lyamwanove, kanda ukawuwulula usonyi wenyiko.
Kanda ukawuwulula usonyi wa­pwevo lyandumbwoveko, mwomwo ukiko usonyi wandumbwove, xikaho.
Kanda ukawuwulula usonyi wa­pwevo namwanenyi wapwevoko. Kanda ukambata mwanamwanenyi walungako, cipwe mwanamwanenyi wapwevo, nakuwuwulula usonyi we­nyiko. Vakivo vausoko wenyi, kuvambata cinapu kuzunguma.
Kanda ukahalikila pwevo na­ndumbwenyi, nakumwivwisa lisungu, nakuwuwulula usonyi wenyi namu­kwavo hamwe ximbu acili wamutonyiko.
Kanda ukapandama kuli pwevo nakuwuwulula usonyi wenyi ximbu ali kusali nakupihya cenyiko.
Kanda ukalimona napwevo lyamukwenu nakulipihisa nenyiko.
Kanda ukahana mwanove umwe nakumuhicisa mukakahya kuli Molekeko, kaha kanda ukajilula lijina lyaKalunga koveko. Ami yami Ye­hova.
Kanda ukasavala nalunga nge napwevoko. Cinapu caunyengwe.
Kanda ukasavala nakanyama na­kulipihisa nenyiko. Kaha pwevo kanda akemana kumeso akanyama mangana amusavaleko. Cinapu ku­hingika cikuma.
Kanda mukalipihisa navyuma vyoseneviko. Mwomwo kuvyuma vyosenevi vaka-mafuci vanalipihixilako, vaze nguli nakuhanga kumeso enu.
Kaha lifuci linapihi, xikaho nguli nakulizangamisa hakuhenga calyo, kaha lifuci nalisaza vaze vatwamako.
Xikaho enu lamenunga jiximbi jami namazu ami akuyula, kaha kanda mukalinga vyuma vyaunyengweviko, cipwe ou wakusemukila mulifuci, cipwe ngeji wakuzuzumana muli enu.
(Mwomwo evi vyaunyengwe vyo­sena malunga vaka-lifuci lize va­nayilingi, vaze valivangile kulutwe lwenu, kaha lifuci linapihi).
Kucina lifuci nalikamisaza na­yenu nawa, omu namukalipihisa, nge omu lyasajile vaka-lifuci vaze valivangile kulutwe lwenu.
Mwomwo kuvyuma vyaunyengwevi Wexowo mwalinga cuma cimwe, vatu vaze navakavilinga navakavateta muli vatu vakwavo.
Xikaho lamenunga lizu lyami ngunamilweze, mangana kuvilinga vyaunyengwevi mukanenga kulinga cimwe, evi valingilenga ximbu haze enu mwauciko, mangana mukanenga kulipihixilamo. Ami yami Yehova Kalunga kenu.
Yehova ahanjikile kuli Mose ngwenyi,
Hanjika kulizavu lyavana vaIsalele lyosena uvambulile ngwove, Pwe­nunga mwajila, mwomwo Ami Ye­hova Kalunga kenu ngwajila, xikaho.
Mutu himutu evwenga woma wanaye naise, kaha mulamenga jisa­mbata jami. Ami yami Yehova Ka­lunga kenu.
Kanda mukalumukila kumakombeloko, kaha kanda mukalitengela tulunga vakuzuzululako. Ami yami Yehova Kalunga kenu.
Omu namumuvatwila Yehova ci­muna wakuvatula wamawana aku­lweza keke, mukamuvatule mangana amitavile.
Vakamulye halikumbi lize namukamuvatula, nahakuca nawa. Kaha kaci nge nakusalaho kamwe nakuli­kumbi lyamucitatu nawa, vakakalumbe hakakahya.
Kaci nge kulya navakamulya hali­kumbi lyamucitatu, wana kana una­pu waunyengwe, kavexi kuwita­vilako.
Oloze wose mwamulya mwambata kuhenga cenyi, mwomwo najiluloco caYehova cajila, xikaho. Kaha mu­tu uze navakamuteta muli vatu vakwavo.
Kahomu namukaha kulya ku­mawande enu, kanda mukacaha lukombo nakusembwa jamawande enuko, kaha kanda mukakungula vize vyakuhuhulula vyakukulya cenu namukahako.
Kanda mukahuhulula kumawa­nde enu amivinyoko, kaha kanda mukakungula mihako yakuliholokela kumawande enu amivinyoko. Mukavaselayo vaka-kuhutwa navaze vazuzumanako. Ami yami Yehova Kalunga kenu.
Kanda mukevako, kaha kanda mukatangisako, cipwe kulyonga na­vakwenu.
 Kanda mukalixinga lijina lyami mwakwonga nakujilula lijina lyaYehova Kalunga kenuko. Ami yami Yehova.
Kanda mukalyapula vakwenuko, cipwe kuvapupa. Fweto yangamba wakufweta kanda yikatwama ufuku wosena kuli enu nahakucako.
Kanda mukangula kajikamatwitwiko, kaha kanda mukahaka cimbunji kumeso akapuputako, oloze mungwivwangAmi Kalunga kenu woma. Ami yami Yehova.
Kanda mukahengesa ciyuloko. Kanda mukakomoka meso amukakuhutwako, kaha kanda mukavumbika meso ayou wamulemuko. Oloze mukayula vakwenu mwakwo­loka.
Kanda mukakimbwojoka nasaki muli vatu vakwenuko, kaha kanda mukemanyina manyinga aminenuko. Ami yami Yehova.
 Kanda mukahunga vandumbwe­nu mumicima yenuko. Mukahanjikila vakwenu cakuvahanjikila, kanda mukambacila mulonga waxili hali vakivoko.
 Kanda mukalitendako, kaha ka­nda mukalama koko navana vavatu vakwenuko. Zangenunga vakwenu nganomu mwalizangilenu vavene. Ami yami Yehova.
Lamenunga vilika vyami. Vimuna jenu kanda mukavetava kusema navava vambuto yekako. Kuma­wande enu kanda mukakuvako ji­mbuto jamiyaci yivaliko. Kanda mukavwala lihina lyawanda weka naweka wakucingasanako.
Wexowo mwalimona napwevo wandungo ou vanahuhu lyehi kuli lunga, ou vazeneka kusokola cipwe kweca, vavazangamise. Kanda vavajihako, mwomwo uze pwevo kapwile mwanakacisemiko, xikaho.
Uze lunga anehe wana wenyi wahakuhingika kuli Yehova kucikolo cambalaka yakuliwanyina, cizamba camukoko wawana wahakuhingika.
Kapilixitu mwamulingila caku­fwika xili kumeso aYehova nayauze cizamba wawana wahakuhingika, hamulonga wenyi waxili uze navu­lumuna. Kaha mulonga wenyi waxili uze navulumuna navamukonekelawo.
Omu namukaheta mulifuci, omu namukalinga munatumbu lyehi mi­tondo yakulya yosena yeka nayeka, numba mukamone mihako yayo nge hiulima wayo. Mitondo mukayimonanga nge vilima myaka yitatu. Kanda mukalyakoko.
Oloze hamwaka wamuciwana mi­hako yayo yosena yikapwe yajila yakwalisa Yehova.
Kaha hamwaka wamucitanu mukalye mihako yayo, mangana yikamimine mihako yayivulu. Ami yami Yehova Kalunga kenu.
Kanda mukalya nyama yimwe namanyingako. Kanda mukapandako, kaha kanda mukataha mangana akuswekako.
Kanda mukatewula mavinji ku­mitwe yenuko, cipwe kwenyeka ma­vinji awevu wenuko.
Kanda mukacata jicato kumiji­mba yenu hali vafuko, cipwe kulisoneka jisonako. Ami yami Ye­hova.
Kanda mukajilula vana venu vamapwevo nakuvalingisa ujilako, kucina kulifuci nakukavula ujila, kucina lifuci nalikasula nakuzunguma.
Lamenunga jisambata jami, mukomokenga zuvo yami yajila. Ami yami Yehova.
Kanda mukalumukila kuli vaze navasanyika vaxipilitu vakutahisako, cipwe kuli vaka-kulyongela upolofweto. Kanda mukavatonda ma­ngana mukalipihise navoko. Ami yami Yehova Kalunga kenu.
Mukatuka kumeso aukweci ji­vwi, muvumbikenga meso amukulwane, kaha mumwivwanga Kalunga kenu woma. Ami yami Yehova.
Kaci nge ngeji mwazuzumana nayenu kulifuci lyenu, kanda mukamulisa nacikelako.
Ngeji uze nazuzumana nenu mumumonanga nge ou wakusemukila mulifuci ali muli enu. Kaha muzangenunga nganomu mwalizangilenu vavene. Mwomwo enu mwapwile muvaka-kuzuzumana mulifuci lya­Ejipitu, xikaho. Ami yami Yehova Kalunga kenu.
Kanda mukahengesa ciyuloko, cipwe kujiseteko jakweseka kusuhwa, cipwe jakweseka pezo, cipwe jakweseka kuvula.
Twamenunga navipezaliso vyakuya mwakwoloka, namalolwa akupezalisa akuya mwakwoloka, nalifwa lyakuya mwakwoloka, nahine ya­kuya mwakwoloka. Ami yami Ye­hova Kalunga kenu, ngwamilowele mulifuci lyaEjipitu.
Lamenunga vilika vyami vyosena namazu ami akuyula osena muvilingenga. Ami yami Yehova.
Yehova ahanjikile kuli Mose ngwenyi,
Kaha Vambulile nawa vana va­Isalele ngwove, Kuli vana vaIsalele, mokomoko kuli vangeji vakuzuzu­mana muli vana vaIsalele, Wexowo mwakahana mwanenyi umwe kuli Moleke, vakamujihe cakumujiha. Vatu vaka-lifuci vakamwase malo­lwa.
KahAmi nawa nangukamutala mutu uze nautenu nakumuteta muli vatu vakwavo, mwomwo nahane mwanenyi kuli Moleke mangana apihise kwami kwajila, nakujilula lijina lyami lyajila, xikaho.
Kaci nge vaka-lifuci navakamufwikila mutu uze meso avo omu mwakahana mwanenyi kuli Moleke, nge kavexi kumujihako,
kahAmi nangukamutala mutu uze nautenu, nacisaka cenyi, kaha nangukamutetamo, navaze nawa nava­kalinga ujila nakumukava vosena, ava navakalinga ujila nakukava Moleke, nangukavateta muli vatu vakwavo.
Mutu uze mwakalumukila kuli vaze navasanyika vaxipilitu vakutahisa, nakuli vaka-kulyongela upolofweto, mangana akalinge ujila nakuvakava, nangukamutala mutu kana nautenu, kaha nangukamuteta muli vatu vakwavo.
Xikaho lijilikenu, mupwenga mwajila, mwomwo Ami yami Ye­hova Kalunga kenu.
Lamenunga vilika vyami muvilingenga. Ami yami Yehova nguMuka-kumijilika.
Mwomwo wose mwangula ise cipwe naye, vamujihe cakumujiha. Ikiye nangula ise cipwe naye. Mu­longa wamanyingenyi naupwa hali ivene.
Lunga uze mwalinga ujila na­pwevo lyambala, ou vene mwalinga ujila napwevo lyamukwavo, nalunga uka-ujila napwevo muka-ujila vavajihe cakuvajiha.
Kaha lunga uze mwasavala na­pwevo lyaise nawuwulula usonyi waise. Vavajihe vosena vavali caku­vajiha. Mulonga wamanyingavo na­upwa hali vavene.
Kaci nge lunga mwasavala na­pwevo lyamwanenyi, vavajihe vo­sena vavali cakuvajiha. Vanazate mwakuhingama cikuma, mulonga wamanyingavo naupwa hali vavene.
Kaci nge lunga mwasavala nalu­nga nge napwevo, vosena vavali vanalingi mwaunyengwe. Vavajihe cakuvajiha. Mulonga wamanyingavo naupwa hali vavene.
Kaci nge lunga mwambata pwevo nanaye, cinapu kuzunguma. Vavalumbe hakakahya, naikiye navakivo, mangana muli enu muzeneke kupwa kuhuka.
Kaci nge lunga mwasavala naka­nyama, vamujihe cakumujiha, kaha vajihe uze kanyama.
Kaci nge pwevo mwapandama kuli kanyama mangana amusavaleko, jihenu pwevo nakanyama. Va­vajihe cakuvajiha. Mulonga wamanyingavo naupwa hali vavene.
Kaci nge lunga mwambata ndu­mbwenyi wapwevo, mwanaise, cipwe mwananaye, nge mwamona usonyi wenyi, napwevo nawa mwamona usonyi wenyi, cikiko cakwivwisa sonyi, kaha navakavateta kumeso avatu vakwavo. Nawuwulula usonyi wandumbwenyi, mwambata kuhe­nga cenyi.
Kaci nge lunga mwasavala na­pwevo ali kusali, nakuwuwulula usonyi wenyi, nawuwulula kwaku­hicila manyingenyi, kaha pwevo naliwuwulula kwakuhicila manyingenyi. Vosena vavali navakavateta muli vatu vakwavo.
Kanda ukawuwulula usonyi wandumbwanokoko, cipwe waisopwevo, mwomwo ou wangana nawu­wulula kausoko wenyi. Navambata kuhenga cavo.
Kaci nge lunga mwasavala na­pwevo lyanatwenyi, nawuwulula uso­nyi wanatwenyi. Navambata mu­tonga wavo waxili, navakafwa caku­zeneka vana.
Kaci nge mutu mwambata pwevo lyandumbwenyi cinapu kupihisa.
Xikaho lamenunga vilika vyami vyosena namazu ami akuyula osena, muvilingenga, mangana lifuci lize nguli nakumitwala mukatwamenga likazeneke kumisaza.
Kanda mukatambukanga ngano­mu veji kulinganga vaka-lifuci kana nguli nakuhanga kumeso enu, mwo­mwo vakivo valingilenga vyosenevi, xikaho ngwavevwilile unyengwe.
Oloze ngunamyambenu ngwami, Enu namukaswana lifuci lyavo, ka­ha nangukamihanalyo mukalihete, likiko lifuci lyakumbwambumuka mavele nawuci. Ami yami Yehova Kalunga kenu, ngunamihandununa kuli vatu veka.
Xikaho handununenu mukaci kakanyama utoma nayou wamupi, mukaci kakajila wamupi nayou uto­ma, kaha kanda mukalingisa myono yenu kupwa yaunyengwe nakanya­ma, cipwe nakajila, cipwe nawose muka-kuhalala hamavu, ou ngunahandununa kuli enu ngwami, wamupiko.
Kaha jililenunga kuli Ami, mwo­mwo Ami Yehova ngwajila, kaha ngunamihandununa kuli vatu veka mangana mupwenga muvami.
Kaha lunga nawa, cipwe pwevo, ou ali naxipilitu wakutahisa, cipwe napu muka-kulyongela upolofweto, vavajihe cakuvajiha. Vavase malo­lwa. Mulonga wamanyingavo nau­pwa hali vavene.
Yehova ambile kuli Mose ngwenyi, Hanjika kuli vapi­lixitu vana vaAlone uvambulile ngwove, Mutu kanda akalipihisa hali vafu muli vatu vakwavoko,
xina hali kausoko wenyi wakucisaka cenyi, hali naye, nahali ise, nahali mwanenyi walunga, nahali mwanenyi wapwevo, nahali ndu­mbwenyi walunga,
nahali ndumbwenyi wapwevo acili kanda alimone nalunga, ou wamujimo lyavo, ou azeneka lunga lyenyi, mwahasa kulipihisa hali ikiye.
Kanda akalipihisa nakujilulukako, mwomwo ikiye mwata muli vatu vakwavo, xikaho.
Kanda vakalisevesa kumitwe ya­voko, kaha kanda vakatewula mavinji awevu wavoko, cipwe kucata jicato kumijimba yavoko.
Vapwenga yajilila Kalunga kavo, kanda vakajilula lijina lyaKalunga kavoko, mwomwo veji kuhananga mawana aYehova akwoca hakaka­hya, kulya caKalunga kavo. Xikaho vapwenga vajila.
Pwevo muka-ujila, cipwe ou vajilula lyehi, kanda vamumbatako. Kaha pwevou vanatumbika lyehi kuli lunga lyenyi kanda vamumbatako, mwomwo kapilixitu najilila Kalunga kenyi.
Xikaho mumujilike, mwomwo eji kuhananga kulya caKalunga kenu. Apwenga wajila kuli enu, mwomwo Ami Yehova Muka-kumijilika ngwa­jila, xikaho.
Kaha pwevo mwanakapilixitu, kaci nge mwalijilula nakulinga ujila, najilula ise. Vamulumbe hakaka­hya.
Kapilixitu wakulitulaho muli va­ndumbwenyi, ou vanahingunwina maji akuwavisa hamutwe wenyi nakuhandunwina kuupilixitu mangana avwalenga vize vyakuvwala, kanda akatwama nalipupi kumutwe wenyi­ko, kaha kanda akapula mahinenyiko.
Kanda akengila muli mujimba wamufuko, kanda akalipihisa hali iseko, cipwe hali naye.
Kanda akalovoka muzuvo yaji­lako, kanda akajilula zuvo yaKa­lunga kenyi yajilako. Mwomwo mucama wamaji aKalunga kenyi akuwavisa uli hali ikiye, xikaho. Ami yami Yehova.
Akambate pwevo acili kanda ali­mone nalunga.
Pwevo watuliwe, cipwe ou vana­tumbika, cipwe ou vanajilula, cipwe muka-ujila, kanda akamumbatako. Oloze akambate pwevo lyenyi wakuli vatu vakwavo uze acili kanda ali­mone nalunga.
Kanda akajilula tanga yenyi muli vatu vakwavoko, mwomwo Ami yami Yehova nguMuka-kumujilika, xikaho.
Yehova ahanjikile kuli Mose ngwenyi,
Hanjika kuli Alone ngwove, Ku­tanga yove mukusemunwina cavo cosena, wexowo ali nakutenga kanda akapandama nakuhana kulya ca­Kalunga kenyiko.
Mwomwo mutu himutu ali nakatenga kanda akapandamako, ci­pwe kapuputa, cipwe muka-kumbilikita, cipwe ou wakufufumana muzulu, cipwe ou ali nacimwe cacisuku cikuma,
cipwe ou wakutenguka kulihinji, cipwe ou wakutenguka kulivoko,
cipwe ou ali nakunda, cipwe kaxeta, cipwe ou ali namutoyo haliso lyenyi, cipwe ou ali namukule, cipwe ou ali najikako, cipwe ou wakucikika jimbindu.
Mutu himutu wakutanga yaka­pilixitu Alone, ou ali nakatenga kanda akapandama nakuhana ma­wana aYehova akwoca hakakahyako. Ali nakatenga, kanda aka­pandama nakuhana kulya caKalu­nga kenyiko.
Alyenga kulya caKalunga kenyi, naceci cajila cikuma naceci cajila.
Oloze kanda akengila nakulihina lyakuvatasanako, kaha kanda aka­pandama kulijiko lyakulumbilako, mwomwo ali nakatenga, xikaho. Kucina mwakajilula kwami kwajila, mwomwo Ami yami Yehova nguMuka-kuvajilika.
Ngoco Mose ahanjikile kuli Alo­ne nakuli vana venyi nakuli vana vaIsalele vosena.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Yehova ahanjikile kuli Mose ngwenyi,
Hanjika kuli Alone nakuli vana venyi mangana valihandunune ku­vyuma vyavana vaIsalele vyajila, ovyo veji kungujilikilanga, kanda vakajilula lijina lyami lyajilako. Ami yami Yehova.
Vambulile ngwove, Wexowo muka-tanga yenu yosena mukuse­munwina cenu cosena, ou mwapandama kuvyuma vyajila, evi veji kumujilikilanga Yehova kuli vana vaIsalele, nakupihya cenyi calambwe, mutu uze navakamuteta kumeso ami. Ami yami Yehova.
Wexowo muka-tanga yaAlone, ou napu muka-mbumba, cipwe ali navi­mwe vili nakumuhita, kanda alya kuvyuma vyajilako, kuvangomu na­tomo. Kaha wexowo mwakwata hacuma hicuma cinapihi kuli mufu, cipwe hali lunga omu nayimufuma mbuto yenyi,
mokomoko Wexowo mwakwata hali muka-kuhalala wakuhasa kumupihisa, cipwe hali mutu nahase kumupihisa, kukupihya cenyi co­sena,
mutu ou mwakwata hali ava vangacize mwapihya palanga naha­kulauka calikumbi, kanda alya ku­vyuma vyajilako, xina kuvanga nasane lyehi meya mumujimba wenyi.
Omu nalilauka likumbi, numba atome, numba himwalya kuvyuma vyajila, mwomwo vikiko kulya ce­nyi, xikaho.
Owo wakulifwila, cipwe ou vana­tanye kuli visuma, kanda amulya nakulipihisa nenyiko. Ami yami Yehova.
Xikaho valamengomu ngunavalweze, kucina, nge navajilulamo, navambacilamo mutonga nakufwilamo. Ami yami Yehova nguMuka-kuvajilika.
Mutu weka kanda akalya ku­cuma cajilako. Ou wakuzuzumana nakapilixitu, cipwe ngamba waku­fweta, kanda akalya kucuma cajilako.
Oloze kaci nge kapilixitu mwa­landa mutu, ndando yajimbongo jenyi, ikiye alyengako. Navaze vakusemukila kuzuvo yenyi nawa, vakivo valyenga kukulya cenyi.
Kaci nge mwanakapilixitu wa­pwevo mwasomboka kuli muka-muyaci weka, kanda akalya kuwana wakuzundula wakuvyuma vyajilako.
Oloze kaci nge mwanakapilixitu wapwevo napu tuliwe, mokomoko vamutumbika lyehi, nge kexi na­mwanako, nakinduluka ceka kuzuvo yaise nge haunyike wenyi, kaha ikiye alyenga kukulya caise. Oloze mutu weka kanda akalyakoko.
Kaci nge mutu mwatamuka na­kulya kucuma cajila, kaha ahakileko cimbwa cimwe cakusokesa muvi­mbwa vitanu, kaha cuma kana cajila acihane kuli kapilixitu.
Kaha vyuma vyavana vaIsalele vyajila evi veji kuhananga kuli Yehova, kanda vakavijilulako
nakuvambacisa kuhenga cakuvapayisa omu navalya vyuma vyavo vyajilako. Mwomwo Ami yami Ye­hova, nguMuka-kuvajilika, xikaho.
Yehova ahanjikile kuli Mose ngwenyi,
Hanjika kuli Alone nakuli vana venyi nakuli vana vaIsalele vosena, uvambulile ngwove, Kuzuvo yaIsa­lele, cipwe kuli ava vazuzumana muli vaIsalele, wexowo mwahana wana wenyi, cipwe ou wahavize vanaxiki, cipwe ou wahamawanavo akulya­nukila, ou navahana kuli Yehova kupwa wana wakulumba,
kulinga mangana vamitavile, muhana cilunga wakuzeneka katenga, cipwe wangombe, cipwe wamukoko, cipwe wapembe.
Oloze wose ali nakatenga, kanda mukamuhanako, mwomwo kavexi kumwitavila hali enuko.
Wose mwamuhana Yehova ci­muna wakuvatula wamawana aku­lweza keke, mangana alinge nge mwanaxiki, mokomoko wakuhana cakulyanukila, wakuutanga wava­ngombe cipwe wakuutanga wavi­muna vavandende, apwe wakuzeneka katenga numba vamwitavile. Kanda akapwa nakatengako.
Wafwa-meso, cipwe wakuhokoka, cipwe citendele, cipwe namba­ndu, cipwe namukule, cipwe naji­kako, ava kanda mukavahana kuli Yehovako, cipwe kuvahana kupwa wana wakwoca hakakahya waku­hana kuli Yehova halijiko lyakulu­mbilako.
Cipwe ngombe wacikuji, cipwe musamba, ou ali nacimwe cacisuku mokomoko nacimwe cacihi kumu­jimba wenyi, ikiye namuhasa kumu­hana kupwa wana wakulyanukila tuhu. Oloze kumuhana hakuxika kavexi kumwitavilako.
Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Viwanyino vyaYe­hova vyakutongola, evi namukavilika kupwa kulikungulula cajila, evi vi­kiko Viwanyino vyami vyakutongola.
Vazatenga milimo makumbi atanu nalimwe. Oloze halikumbi lyamuci­tanu naavali hali kunoka casambata yayilemu, kulikungulula cajila. Ka­nda muzataho cipwe milimo yimwe­ko. Yikiko sambata kuli Yehova kwexokwo munatwame.
Evi vikiko viwanyino vyaYehova vyakutongola, kulikungulula cajila, evi namukavilika hamyaka yavyo yakutongola.
Hakakweji wakulivanga, haliku­mbi lyakakweji lyakusokesa muli­kumi naawana, hacingoloxi, hali paseka yaYehova.
Kaha halikumbi lyakakweji kana lyakusokesa mulikumi naatanu hali ciwanyino cambolo yakuzeneka ci­mbalwila kuli Yehova. Makumbi atanu naavali mukalyanga mbolo yakuzeneka cimbalwila.
Halikumbi lyakulivanga mukapwe nakulikungulula cajila, kanda mu­kazataho milimo yakukilikita yi­mweko.
Oloze mukahananga wana wa­kwoca hakakahya wakuhana kuli Yehova makumbi atanu naavali. Halikumbi lyamucitanu naavali ha­kapwe kulikungulula cajila, kanda mukazataho milimo yimwe yakukilikitako.
Yehova ahanjikile kuli Mose ngwe­nyi,
Hanjika kuli vana vaIsalele uva­mbulile ngwove, Omu namukalinga himunengila lyehi mulifuci lize na­ngumihana, omu namukahako kulya, numba mukanehe mukuta wambuto jakulivanga kukulya cenu namukaha kuli kapilixitu.
Ikiye akahungise mukuta kana kumeso aYehova, mangana awitavile hali enu. Kapilixitu akauhungise halikumbi lyakukava sambata.
Kaha halikumbi lize namukahungisa mukuta kana, mukahana mwanamukoko wacilunga wakuzeneka katenga wamwaka umwe, kupwa wana wakulumba wakuhana kuli Yehova.
Wana wawo wakulya ukapwe vimbwa vivali vyakusokesa muvi­mbwa vyalifwa likumi vyawunga wakusalulula vanahingunwina lyehi maji, kupwa wana wakwoca haka­kahya wakuhana kuli Yehova, livu­mba lyalupengopengo. Wana wawo wakuhingununa ukapwe wavinyo, cimbwa cimwe cakusokesa muvi­mbwa vyahine viwana.
Kanda mukalya mboloko, cipwe manona akwoca, cipwe mitwe yituta, kuvanga halikumbi lize, kuvangomu namukalinga himunanehe lyehi wa­na waKalunga kenu. Cinapu cilika haya myaka yosena mukusemunwina cenu cosena kwexokwo munatwame.
Mukalava makumbi kufumisa kulikumbi lyakukava sambata, ku­fumisa kulikumbi lize mwanehele uze mukuta wawana wakuhungisa, mukahite jisambata jitanu najivali lukombo,
palanga nakulikumbi lyakukava sambata yamucitanu najivali, mukalavilako makumbi makumi atanu. Kaha mukahana wana wakulya wauhya kuli Yehova.
Kujizuvo jenu mukalovola ji­mbolo jakuhungisa jivali javimbwa vivali vyakusokesa muvimbwa vya­lifwa limwe likumi. Jikapwe jawu­nga wakusalulula. Vakajoce naci­mbalwila, kupwa mbuto jakulivanga jakuhana kuli Yehova.
Hamwe najimbolo jize mukahane vana vamikoko vakuzeneka katenga vamwaka umwe vatanu navavali, nangombe wacikuji walivuvu, navi­zamba jamikoko vavali. Vakapwe wana wakulumba wakuhana kuli Yehova, nawana wavo wakulya ha­mwe, namawanavo akuhingununa. Ukiko wana wakwoca hakakahya, walivumba lyalupengopengo kuli Yehova.
Kaha mukahana pembe waciza­mba umwe kupwa wana wahaxili, navana vamikoko vavilunga vamwa­ka umwe vavali kupwa vimuna vaku­vatula vamawana akulweza keke.
Kapilixitu akavahungise najize jimbolo jajimbuto jakulivanga, ku­pwa wana wakuhungisa kumeso aYehova, navaze vana vamikoko vavali. Navakapwa vajilila Yehova, vakapilixitu.
Mukavilika halikumbi lize, hakapwe kulikungulula cajila kuli enu. Kanda mukazataho milimo yakukilikita yimweko. Cinapu cilika haya myaka yosena kwexokwo muna­twame mukusemunwina cenu cosena.
Omu namukaha kulya cakulifuci lyenu, kanda mukaha nakumanyisa kwosena kusembwa jamawande enu­ko, kaha kanda mukakongola vize vyakuhuhulula kukulya cenu namukahako. Mukavaseiavyo vaka-ku­hutwa navaze vazuzumanako. Ami yami Yehova Kalunga kenu.
Yehova ahanjikile kuli Mose ngwenyi,
Valweze vana vaIsalele, mangana vakunehele maji alive akutwa alino­ngo atoma, akumunyikisanga linongo makumbi osena.
Kusali yalihina lyaunjiho lyakuva­tasana, mumbalaka yakuliwanyina, Alone akalilongese hakulilama ku­fumisa kucingoloxi nakuhetesa kucimene kumeso aYehova hamakumbi osena. Cipwenga cilika haya myaka yosena mukusemunwina cenu co­sena.
Alongesenga manongo ahacitumbikilo camanongo citoma kumeso aYehova makumbi osena.
Kaha mbata wunga wakusalulula, woce jimbolo likumi najivali. Ku­luholo yimwe kukapwe vimbwa vivali vyakusokesa muvimbwa vyalifwa li­mwe likumi.
Kajilumbike milumba yivali, jitanu nayimwe kumulumba kumulumba hamesa yitoma kumeso aYehova.
Ukahaka lavona yakutomesa hamulumba hamulumba, mangana yi­kapwe yakwanukilaho hambolo, wana wakwoca hakakahya waku­hana kuli Yehova.
 Halikumbi lyasambata halikumbi lyasambata akajilongese kumeso aYehova hamakumbi osena. Jinapu jahali vana vaIsalele, luxiko lwahaya myaka yosena.
 Najipwa jaAlone navana venyi, kaha vakajilile kuma kwajila. Mwo­mwo jikiko jajila cikuma kuli ikiye kumawana aYehova akwoca haka­kahya, hacilika cahaya myaka yo­sena.
Jino lunga umwe mwanapwevo kaIsalele, ise kaEjipitu, alovokele nakuya muli vana vaIsalele. Kaha uze lunga mwanapwevo kaIsalele nalunga wakaIsalele valikokojwesele kucilombo.
Uze lunga mwanapwevo kaIsalele asawile Lijina, angwile. Kaha vamunehele kuli Mose. Lijina lyanaye apwile ikiye Xelomite mwanaNjivili wakumuyaci waNdane.
Kaha vamuhakile mwakumulamina palanga nomu vavalumbunwinyineco kukanwa kaYehova.
Yehova ahanjikile kuli Mose ngwenyi,
Mulovole ou nangula kusali ya­cilombo. Vosena vamwivwanga vanangike mavoko avo hamutwe we­nyi, kaha lizavu lyosena limwase malolwa.
Kaha hanjika kuli vana vaIsalele ngwove, Wose mwangula Kalunga kenyi mwambata mulonga wenyi.
Kahou mwasaula lijina lyaYe­hova vamujihe cakumujiha. Lizavu lyosena limwase malolwa, nayou nazuzumanamo nayou nasemukila mulifuci, omu mwasaula lijina lya­Yehova vamujihe.
Kahou mwaveta mutu nakumu­jiha, vamujihe cakumujiha.
Kahou mwaveta kanyama naku­mujiha, axixisemo, mwono namwono ndwa.
Kaci nge mutu mwatengula mu­kwavo, nganomu nawa nalingi ikiye, ngoco vene munavamulinga,
cito nacito ndwa, naliso naliso ndwa, nalizo nalizo ndwa, nganomu natengula mutu, ngoco munavamutengula ikiye.
Ou mwajiha kanyama axixisemo. Kahou mwajiha mutu vamujihe.
Mupwenga nakuyula cimwe kaha, nakuli ou nazuzumanamo nakuli ou nasemukila mulifuci. Mwo­mwo Ami yami Yehova Kalunga kenu.
Yehova ahanjikile kuli Mose kupili Xinai ngwenyi,
Hanjika kuli vana vaIsalele uva­mbulile ngwove, Omu namukengila mulifuci Uze nangumihana, numba lifuci Ukalame sambata kuli Ye­hova.
Myaka yitanu naumwe mukakuvanga kumawande enu, kaha myaka yitanu naumwe mukawahisanga ku­mawande enu amivinyo, mukahelenga mihako yawo.
Oloze hamwaka wamucitanu na­yivali hakapwe kunoka califuci casa­mbata yayilemu, yikiko sambata kuli Yehova. Kanda mukakuvaho kuma­wande enuko, cipwe kunonga ku­mawande enu amivinyo.
Oco cakulisokelaho cakulya cenu mweji kwahanga kanda mukacahako, kaha mihako yakumivinyo yenu eyi vanazeneka kuwahisa kanda mukayihelako. Ukapwe mwaka wasambata yalifuci yayilemu.
Sambata kana yalifuci yikapwe yakulya kuli enu, nakuli enu, nakuli vandungo jenu vamalunga, nakuli vandungo jenu vamapwevo, nakuli vangamba jenu vakufweta, nakuli vangeji jenu ava vanazuzumana nayenu.
Kahoco cakulisokelaho nacikapwa kulya kuli vimuna jenu nakuli tu­nyama vali mulifuci lyenu.
Kaha mukalilavila jisambata jamyaka jitanu najivali, myaka yita­nu nayivali katanu nakavali. Kaha kukapwe makumbi ajisambata jamyaka jitanu najivali kuli enu, mya­ka makumi awana nayitanu nayi­wana.
Numba mukahicise luneta lwakutezuka mulifuci lyenu mwosena ha­kakweji wamucitanu navavali hali­kumbi lyakusokesa mulikumi, hali­kumbi lyakulinga cakufwika xili mukahicisa luneta mulifuci lyenu mwosena.
Kaha mukajilika mwaka wakupwisa makumi atanu, mukavilike kulihehwa mulifuci mwosena kuli vaze vatwamamo vosena. Yikapwe yovele kuli enu, kaha mukakinduluka mutu himutu kuluheto lwenyi, namutu himutu kucisaka cenyi.
Mwaka uze wakusokesa mumakumi atanu ukapwe yovele kuli enu, kanda mukakuvahoko, cipwe kwahoco cakulisokelaho, cipwe kuhelaho mihako yakumivinyo yize vazeneka kuwahisa.
Mwomwo yikiko yovele, yikapwe yajila kuli enu. Mukalye oco cakulisokelaho kuwande.
Hamwaka kana wayovele mukakinduluka mutu himutu kuluheto lwenyi.
Kaci nge namulanjisa minenu ndando, mokomoko nge namulanda kulivoko lyaminenu, kanda mukalyonga navakwenuko.
Mukalanda kuli minenu nge ku­tesa nakuvula camyaka yakukava yovele, akamilanjise nge kutesa na­myaka yakwima.
Mukatohwesa ndando yaco nge kutesa namyaka yayivulu, kaha mukakehesa ndando yaco nge kutesa namyaka yayindende, mwomwo mwamilanjisa kuvula camyaka ya­kwima.
Kanda mukalyonga navakwenuko, oloze ngwivwenungAmi Ka­lunga kenu woma. Mwomwo Ami yami Yehova Kalunga kenu.
Xikaho mukalinganga mwaya vilika vyami, mukalamenga mazu ami akuyula, mukawalingenga, ka­ha namukatwamanga kanawa muli­fuci cakuzeneka woma.
Kaha lifuci nalikemanga kulya calyo, namukalyanga nakwikuta, nakutwamamo kanawa cakuzeneka woma.
Kaci nge namukamba ngwenu, Hamwaka wamucitanu nayivali natukalya ika? Tala, katwexi kukuvahoko, cipwe kwaha mbuto jetu jakwima.
Kaha nangukatuma kuwahisa ca­mi hali enu hamwaka wamucitanu naumwe, kaha kwima naukema ca­myaka yosena yitatu.
Namukakuva hamwaka wamuci­tanu nayitatu, kaha vize vyakwima lyehi, vize mwaswekele lyehi ha­mwaka, namukavilyanga palanga nahamwaka wamucitanu nayiwana. Vize mwaswekele lyehi hamwaka namukavilyanga palanga nakwingisevi vyakwima hamwakou.
Lifuci kanda vakalilanda haya myaka yosenako, mwomwo lifuci linapu lyami, xikaho. Mwomwo enu uvangeji, muvaka-kuzuzumana naYami hamwe.
Kulifuci lyaluheto lwenu kwosena mukahana ndando yakusokola lifuci.
Kaci nge ndumbwove nahutu, nge mwakalanda cimbwa caluheto lwenyi, kaha kausoko wenyi wakulipandama nenyi akeze, akasokole oco nalande ndumbwenyi.
Kaci nge mutu kexi nayou mwacisokolako, nge nahete lyehi vikumba nakuwana vyakuta mukucisokola,
kaha akeseke myaka kufumisa haze vacilanjile, kaha ndando yakusalaho akayihilwise kuli uze alanjixile, hikukinduluka kuluheto lwenyi.
Oloze kaci nge kexi kukamona mwakulihilwixilacoko, kahoco na­lande lyehi cikatwamenga kulivoko lyayou acilanjile palanga nakumwaka wayovele. Hayovele cikalovoke ceka, kaha akakinduluke kuluheto lwe­nyi.
Kanda mukalilingila makombeloko, cipwe kulimikila li­kombelo lyakusonga, cipwe lilolwa lyakwimika. Kanda mukahaka lilo­lwa lwakwola kulifuci lyenu mangana mukalifukuleko, mwomwo Ami yami Yehova Kalunga kenu.
Lamenunga jisambata jami, mwivwenga nawa woma wazuvo yami yajila. Ami yami Yehova.
Kaci nge namutambukanga mwa­ya vilika vyami, nakulamanga jixi­mbi jami nakujilinganga,
kaha nangukamihana vula yenu hamwaka wayo, lifuci nalikahanangevi vyakwimaho, kaha mitondo yakumawande nayikemanga mihako yayo.
Kuzungula cenu nacikatwala nahakuhela mihako yavinyo, nakuhela cenu mihako yavinyo nacikatwala nahakukuva. Kulya cenu namukacilyanga nakwikuta, nakutwama ka­nawa kulifuci lyenu cakuzeneka woma.
 Nangukaunjisako kulifuci lyenu, namukasavala, kaha kakwexi kuka­pwa umwe mwakamivwisa womako. Nangukahonesa tunyama vavapi ku­lifuci, kaha jipoko jamikwale kajexi kukahita mulifuci lyenuko.
Namukahangasana vaka-kole je­nu, kaha navakalindumuka kujipoko jamikwale kumeso enu.
Vakwenu vatanu navakahangasana likulukaji, kaha vakwenu liku­lukaji navakahangasana kanunu, kaha vaka-kole jenu navakalindu­muka kujipoko jamikwale kumeso enu.
Nangukamilalisa meso ami, nakumihana lusemo nakumivulisa, kaha nangukazamisa luxiko lwami nayenu.
Namukalya vyakusweka vize vanalame lyehi Ximbu, kaha vize vyakusweka mwaka namukavilovolamo mwomwo havyevi vyavihya.
Nangukajika tavanaku yami mu­kaci kenu, kaha mwono wami ka­wexi kukamivwila unyengweko.
 Nangukatambukanga muli enu, nakupwa nguKalunga kenu, kahenu namupwanga muvatu jami.
Ami yami Yehova Kalunga kenu, ngwamilowele mulifuci lyaEjipitu mangana muzeneke kupwa muvandungo javo. Kaha ngunahokola mi­kambo yatoka yenu, ngunamitambukisa cakwimana hamahinji enu.
Oloze kaci nge kamwexi kungwivwililako, nge kamwexi kulinga jixi­mbi josenejiko,
kaci nge namukakana vilika vya­mi, nge myono yenu nayikevwila mazu ami akuyula unyengwe, ngoco kamwexi kulinga jiximbi jami josenako, nge namukajiha luxiko lwami,
kahAmi nawa nangukamilinga ngana. Nangukatongola muzuzu ukamiwane, ukiko musongo wakahaci namusongo wacixika, ukiko naukalya meso enu, nakupilwisa myono yenu. Namukakuva jimbuto jenu cakulixina tuhu, mwomwo vaka-kole jenu navakajilya.
Nangukamitala nautenu, kaha namukavetuwa kumeso avaka-kole jenu. Vaka-kumihunga navakapwa vamyata jenu, kaha namukacina cakuzenekou mwamihangasana.
Kaci nge hakumona vyumevi, hanga namukakana kwivwilila kuli Ami, kaha nangukamizangamisa ceka katanu nakavali hamilonga yenu yaxili.
Nangukajiha kulivwimba cangolo jenu. Lilu lyenu nangukalilingisa kupwa nge fwelu, namavu enu nge unengu.
Ngolo jenu najikahwilila mwa­mokomoko, mwomwo lifuci lyenu kalyexi kukalovolevi vyakwimahoko, kaha mitondo yakulifuci lyenu ka­yexi kukema mihako yayoko.
Kaci nge namukatambuka mwakungutangika, nge kamwexi kungwivwililako, nangukaneha ceka misongo yakuvulisa katanu nakavali hali enu, nge kutesa namilonga yenu yaxili.
Nangukatuma tunyama vamu­vipapa muli enu. Vakivo navakamivindamisa vana venu, nakunongesa vimuna jenu, nakumilingisa kupwa muvandende kaha. Kaha jijila jenu najikapunda.
Kaci nge hakumona vyumevi kamute kuzangama nakwalumukila kuli Ami, nge namukatambukanga mwakungutangika,
kaha naYami nawa nangukatambukanga mwakumitangikenu, Ami nangukamiveta katanu nakavali hamilonga yenu yaxili.
Nangukaneha jipoko jamikwale hali enu, jikiko najikatenda luxiko lwami, kaha namukakungulukila mu­membo enu. Nangukatuma musongo wacihita muli enu, kaha nangukami­hana mumavoko avaka-kole.
Omu nangukahokola mukombo wakulya cenu, mapwevo likumi navakoca mbolo yenu mufwolonyi yimwe, navakamihana ceka mbolo yenu cakuyipezalisa, kaha namu­kalya cakuhona kwikuta.
Kaci nge enu hakumona ngoco kamwexi kungwivwiiilako, nge namukatambukanga mwakungutangika,
kaha nangukatambukanga mwakumitangika nandombo, kaha nangukamizangamisa katanu nakavali hamilonga yenu yaxili.
Namukalya nyama yavana venu vamalunga, nanyama yavana venu vamapwevo nawa namukayilya.
Nangukanongesa milundu yenu yakunyunga, nangukatema vyuma vyenu vyakufwanyisa likumbi, nakumbila mijimba yenu yakufwa ha­mijimba yamakombelo enu, kaha mwono wami naukamivwila unye­ngwe.
Membo enu nangukawalingisa kupwa jingundu, jizuvo jenu jajila nangukajilingisa kupwa jamokomoko, kaha kangwexi kukahumbika kunuka camavumbenu alupengopengoko.
Ami nangukalingisa kulifuci ku­pwa kwamokomoko, vaka-kole je­nu vanatwameko navakalikomokelako.
Enu nangukamimwanga muli vaka-mafuci eka, nakusomona jipoko jamikwale jikamikave. Kulifuci lyenu nakukapwa kwamokomoko, kaha membo enu nawakapwa jingu­ndu.
Hahaze vene numba lifuci likevwenga kuwaha najisambata jalyo makumbi osena ximbu nalikatwamanga lyamokomoko, ximbu muli enu kulifuci lyavaka-kole jenu. Hahaze vene numba lifuci likanokenga likevwenga kuwaha najisambata jalyo.
Yehova ahanjikile kuli Mose ngwenyi,
Hanjika kuli vana vaIsalele uva­mbulile ngwove, Omu mwahandu­nuna mutu cuma naxiki, vatu va­pwenga yaYehova nganomu nawe­sekela.
Kaha lunga, kufumisa kumyaka makumi avali palanga nakumyaka makumi atanu nalimwe, umweseka mujixekele japalata makumi atanu, nge kutesa naxekele yakuzuvo yajila.
Kaci nge napu pwevo, umweseka mujixekele makumi atatu.
Kaci nge napu wamyaka yitanu palanga nakumakumi avali, lunga umweseka mujixekele makumi avali, kaha pwevo umweseka mujixekele likumi.
Kaci nge napu wakakweji umwe palanga nakumyaka yitanu, lunga umweseka mujixekele japalata jitanu, kaha pwevo umweseka mujixekele japalata jitatu.
Kaci nge napu wamyaka makumi atanu nalimwe nakusambula, kaci nge napu lunga, kaha umweseka mujixekele likumi najitanu, napwevo mujixekele likumi.
Oloze kaci nge vikumba vyenyi kavyata omu unesekelako, kaha vamwimike kumeso akapilixitu. Ka­pilixitu amweseke, nganomu nahaxila uze axikile, ngoco munavamwesekela kuli kapilixitu.
Kaci nge napu kanyama, ou veji kuhananga vatu wana kuli Yehova, wose wangacize mwahana mutu kuli Yehova mwapwa wajila.
Kanda akamwalumunako, kaha kanda akamutambasanako, wa­mwaza nawamupi, cipwe wamupi nawamwaza. Kaci nge kutambasana mwatambasana kanyama naka­nyama, kaha nayou nayauze nawa natambasana nenyi navapwa vajila.
Kaci nge napu kanyama wamupi, ou vahona vatu kuhana wana kuli Yehova, kaha emike kanyama kana kumeso akapilixitu.
Kapilixitu amweseke numba nge wamwaza nyi wamupi. Nganomu naumwesekelove kapilixitu, ngoco mumwapwa.
Oloze kaci nge kumusokola mwamusokola, kaha ahakileko cimbwa cimwe cakusokesa muvimbwa vitanu vyamwomwo unesekela.
Omu mwajilika mutu zuvo ye­nyi mangana yijilile Yehova, kaha kapilixitu ayeseke, numba nge ya­mwaza nyi yayipi. Nganomu mwayesekela kapilixitu, ngoco munayimana.
Kaci nge ou nayijilika mwasokola zuvo yenyi, kaha ahakileko cimbwa cajimbongo cimwe cakuso­kesa muvimbwa vyamwomwo unese­kela vitanu, kaha nayipwa yenyi.
