Mubbuku eeli kulembedwe makani aamba zyacisi ca Juda alimwi amunzi wa Jelusalemu, mbubonya mbuli Leza mbwaakaayubunwida Izaya mwana wa Amozi muciindi cakulela kwa Uziya, Jotamu, Ahazi, alimwi a Hezekiya.
“Yebo ojulu, ayebo onyika, amundiswiilile, mumvwe makani ngendaamba. Bana bangu mbindakalela akubakomezya bandizangila. 
Ŋombe ilimuzi simalelo ayo ayalo mbongolo ilimuzi uuisanina. Pele bantu bangu Baisilayeli tabandizi, bantu bangu tabateeleli.” 
Nywebo nocisi cisofweede, nywebo nobantu nomulemedwe zinyonyoono, nywebo nobamucita zibi. Mwasiya Mwami Leza, mwasampaula Uusalala wa Isilayeli, mwamufutatila. 
Ino nkaambo nzi ncomuciyanda kuumwa? Nkaambo nzi nomuzumanana kuzanga? Amubone mitwe yanu ilaunguma, myoyo yanu yoonse yacisigwa. 
Taakwe mpomuli baumbulu pe, muli azilonda kuzwida kutulolomi mane do kumutwe, mubili woonse uzwide buyo zilonda, nguma azicisa. Tazisanzidwe nikuba kuzambailwa, nikuba kubombekwa mafuta. 
Cisi canu canyonyoonwa minzi yanu yaumpwa, myuunda yanu yasaalwa abazwamasi, kamulibwenene, yaba lukula mbuli livulula bazwakule. 
Munzi wa Ziyoni wasyaala mbuli katungu kali mumuunda wamisaansa, mbuli ciyaminino mumuunda wabanamunywa, mbuli munzi uusinkilizidwe. 
Mwami Leza naatakaleka bacisyeede aswebo nitwakaloba mbuli Sodomu, nitwakaloba mbuli Gomola. 
Amumvwe majwi aa Mwami Leza nywebo nobasololi ba Sodomu, amuswiilile mulawo wa Leza wesu nywebo nobabi mbuli baku Gomola! 
“Zipaizyo zinji nzyomupa, ino ncinzi kulindime? Mbwaamba Mwami Leza. Ndasunkwidwa zipaizyo zyanu zyakutenta, mafuta aabagutu aabanyama baneneede anditinka nsiciyandi bulowa bwabapoho bwambelele abwampongo. 
Ino nguni wakamwaambila kuti kamuleta zyoonse eezi kulindime? Nguni uumwaambila kuti kamweendeenda mumabbuwa aaŋanda yangu? 
Mutanoocileti zipaizyo zyanu zyabuyo! Atwalo tununkilizyo twanu tundivundausya kumoyo. Nsiciyandi mapobwe aakukkala kwamwezi, masabata akubungana kwanu, zyoonse eezi nsiciziyandi, zilandicima. 
Ndilaasulide mapobwe aanu aakukkala kwamwezi amazuba amwi aamapobwe aabikkidwe. Alandikatazya kapati ndaliwo ono ndalema.
“Nomutandabika maanza aanu mukundikomba, nsikamulanganyi pe, nikuba kuti mukakombe kwaziindi zinji zili buti nsikamuswiilili pe. Maanza aanu atila bulowa bunji. 
Amusambe musalale. Amuleke kucita bubi oobu mbomucita nkembwene. Ncobeni, amuleke kucita zitaluzi, 
amucite zibotu. Amuyandisye ziluzi, amubagwasye badyaminidwe. Amubakwabilile bamusyaala, amubaiminine bamukabafu. 
Amuboole twaambilane, mbwaamba Mwami Leza. ‘Nikuba kuti zibi zyanu zibe mbuli nkandamalowa ziyootuba buu mbuli buluba, nikuba kuti kazisalala mbuli cisila ziyootuba mbuli lukobo. 
Kuti naa kamuyandisya kuswiilila muyoolya bulotwe bwanyika. 
Pele kuti kamukaka akundizangila, muyoolobezegwa apanga.’” Mwami Leza mwini nguukanana eeci.
Amubone bamunzi ooyu mbubakali kusyomeka sunu baba munzi wabakomba mituni! Bakali batasalululi, bakali kucita ziluleme zyalo, pele sunu baba bajayi. 
Langa Jelusalemu, cimwi ciindi wakali mbuli nsiliva, pele ono tocikwe ambobede, wakali mbuli waini mubotu, ono wavwelwa maanzi. 
Basololi bako mbazangi mbalongwe bababbi, boonse bayandisya masinkamulomo bayandisya kutambula zipego. Tabakwabilili bamusyaala, mukamufu tabamulanganyi. 
Nkaako Mwami Leza, Mwami Leza Singuzuzyoonse, Singuzu wa Isilayeli waambilizya kuti, “Ndaleka kukatazigwa abaabo bandilwana ndabweedezya nkoto kulibasinkondoma. 
Ndiyoomuvuumukila, kwamana ajanza lyangu ndiyoomuminununa kugwisya makanci, nkagwisye dibbwi-dibbwi. 
Ndiyoomupa babetesi mbubonya mbuli kuciindi cakale-kale, balailili mbuli bakumatalikilo. Kumana waawo muyootegwa munzi wabalulami, munzi wabasyomeka.” 
Mukuti Leza uliluleme uyoonununa Ziyoni, mukuti ulilondokede uyoolekelela beempa. 
Pele bazangi antoomwe abasizibi bayoonyonyoonwa, aabo baleka Leza uuli ngo Mwami alikke bayooloba. 
Uyoofwa nsoni akaambo kamikamba yamalende aako, uyoousa akaambo kamyuunda eeyo njookasala. 
Uyooba mbuli mukamba ulaamatu aakunkumuka, uyooba mbuli muunda uutatililwi. 
Mbubonya mbuli butonje mbobunga bwatentwa ansasi yamulilo, mbubonya oobo abalo basintanze mbubayoonyonyoonwa amilimo yabo mibi beni. Nkabela taakwe muntu uutikakonzye kulesya lunyonyooko oolo.
Ngaaya makani Izaya mwana wa Amozi ngaakaamba kujatikizya zya Juda a Jelusalemu.
Kumazuba aamamanino, cilundu caŋanda ya Mwami Leza
Lino bantu banji bayooboola akwaamba kuti,
Uyoobeteka bamasi akukosweda bantu banji twaambo twabo.
Lino nywebo nolunyungu lwa Jakobo
Wafutatila balunyungu lwa Jakobo, bantu bako, O Leza, balaaziyanza zyabakujwe. Balasonda mbuli Bafilisiti, bayanzana aabakunze. 
Nyika yabo izwide buyo nsiliva angolida, lubono lwabo ndunji. Nyika yabo izwide mabbiza, nkalaki tazibaliki. 
Nyika yabo izwide mituni. Bakomba zintu nzibakalipangila amaanza aabo beni. 
Nkaako bantu bayoofwiinsigwa, bantu bayooletwa ansi, nikuba boobo O Leza, utabalekeleli pe!
Kamunjila mumpangala kamuyuba mumalindi. Amutije bukali bwa Mwami Leza buyoosya, abulemu bwabupati bwakwe. 
Muntu uulisumpula uyoofwiinsigwa, bantu balibikka aantu bayooletwa ansi! Mubuzuba oobo Mwami Leza alikke nguuyoolumbaizigwa.
Mwami Leza Singuzuzyoonse wakabamba buzuba bwabaabo balibikka aantu balisumpula, antoomwe abaabo boonse balikankaizya. 
Uyoonyonyoona milombe yoonse yaku Lebanoni, mikamba yoonse yaku Basyani, 
zilundu zyoonse zilamfu, antoomwe atulundu toonse. 
Maanda malamfu oonse, nkwakwa zyoonse, 
mato aamakwebo aaku Taasyisyi oonse, azyoonse eezyo zipangidwe cabuuya. 
Muntu sikasampu-sampu uyootolwa ansi akantu-kantu kabo kayoomana, Mwami Leza alikke nguyoolumbaizigwa mubuzuba oobo. 
Mituni iyooloba taikabonwi limbi pe. 
Bantu bayootijila mumpangala amumalindi. Nkaambo kakuyoosya kwa Mwami Leza abulemu bwakwe bupati aakuboola kuzoozungaanya nyika. 
Mubuzuba oobo bantu bayooyumbila mituni yabo basikoswe akutumpaafwa. Bayooyumba mituni yabo yansiliva ayangolida eeyo njibakalipangila kuti kabakomba. 
Bayootijila kumampangala akumajeleele kusola kuyuba kuzwa kubukali bwa Mwami Leza akubulemu bwabupati bwakwe, aakuboola kuzoozungaanya nyika. 
Amuleke kusyoma muntu uulya maila. Ino ugwasya nzi?
Amubone! Lino Mwami Leza, wamakamu Singuzuzyoonse, Mwami Leza Singuzuzyoonse, uyanda kuleka kugwasya munzi wa Jelusalemu acisi ca Juda. Uyanda kuleka kubapa zyoonse nzibatunzya. Ulaleka kubapa zili zyoonse kubikkilizya amaanzi. 
Tacigwasyi basinguzu nobaba basilumamba, babetesi, basinsimi, basimaloto, abapati-pati, 
balailili, basibuuya mukubeza, abacenjede muli zyabwaanga. 
Basimoonzanyenze mbabayoosolwedela, balombe mbabayoobeendelezya. 
Bantu banooyoodyamininana, muntu amuntunyina, babambene ambobabambene limwi. Bakubusi bayoobukila bacembeede, bacoobbwani bayoobukila balemenede. 
Ncobeni ciyoosika ciindi bantu bamukwasyi omwe nibayooambilana kuti, “Yebo mukwesu ulijisi cisani cakuti ulalibonya-bonya koba musololi wesu muciindi cino camapenzi.” 
Pele walo ooyu uyooingula kuti, “Pe, basa, mebo nsijisi cakumugwasya, nsijisi zyakulya niziba zisani, nkaako ntabi musololi wabantu aaba pe.” 
Kasimpe Jelusalemu watenkaana, cisi ca Juda cawa, nzyobaamba anzyobacita Mwami Leza taziyandi, zisampaula bulemu bwakwe. 
Lusalululo lwabo lulalitondezya. Balabisya mbuli bwakacita baku Sodomu. Balacita zibi antangalala tabalisendi pe, maawe kuli mbabo! Balinyonyoona beni.
Amwaambile baluleme kuti zintu ziyoobeendela kabotu. Bayookkomana akaambo kamilimo yabo mibotu. 
Pele maawe kuli basizibi! Bayoonyonyoonwa. Bayoobweedezelwa eezyo nzibakacita beni. 
Bakubusi badyaminina bantu bangu, bakaintu baba mbabalela. Nywebo nobantu bangu, basololi banu bamutozya kumbi, bamunyona munzila iiluzi.
Lino Mwami Leza wakkala acuuno cakwe calubeta, wanyamuka kuti abeteke bantu bakwe. 
Mwami Leza waita bapati abasololi babantu bakwe kuti ababeteke ulati, “Ndinywe mwatola myuunda yangu yamisaansa, maanda aanu azwide nzimwakanyanga bacete. 
Ino ndinywe bani kuti kamudyaminina bantu bangu, akwaabonena abacete? Mbwaamba Mwami, Mwami Leza Singuzuzyoonse.”
Mwami Leza ulati, “Amulange kulisumpula kwabakaintu bamu Ziyoni mbokubede! Banongomeka nsingo ameso aaongelezya. Balanankaila kweenda akucokozya nkaya kumaulu. 
Nkaako Mwami Leza uyoosubula bakaintu bamu Ziyoni azilonda ziyoobakkala akatwikkilo, mitwe yabo iyookuluka.” 
Mubuzuba oobo Mwami uyoobanyanga zyakulisakatizya, mbuli nkaya, misini, tuwenge, 
ankaya zyakumaboko. Uyootola zisani nzyobalivumba kumeso 
zingundu, mifuko, mpimpi, 
nweenwe, tusita, 
zisani zyabo zyoonse zyandeketela, majansi, zibaki zilamfu, ankomo. 
Masani mateteete, atutambala twamumaanza, cakulivumba kumeso, aciduku.
Mucilawo cakununkilila nsende banoonunka nkasaalo, mucilawo calutambo bayoosama mincinda, mucilawo camasusu mabotu bayoocudauka, mucilawo cazisani zibotu bayoosama madelu-delu. Mucilawo cabweebesi bayoousigwa nsoni.
Baalumi bamumunzi nobaba basinguzu bayoojaigwa munkondo. 
Aboobo amilyango yamunzi ooyo kuyooba kulila kupati. Munzi ooyu uyooba mbuli mukaintu wafwidwa uulikankata.
Bwaakusika buzuba oobo, bakaintu bali ciloba bayoovumpa mwaalumi omwe akumwaambila kuti, “Swebo tunoolilisya akulisamika tobeni, pele tukumbila kuti utukwate tuzwe mumause aabutema.”
Ciyoosika ciindi aawo Mwami Leza natikacite kuti cisyuukila cakwe cikomene akubota. Nkabela boonse ba Isilayeli batikasyaale mbaumi bayoolisumpula akujana kubotelwa mumicelo yanyika eeyo. 
Bantu woonse batikasyaale mu Ziyoni, mu Jelusalemu bayootegwa mbantu basalala. 
Mwami Leza aakumana kusanzya busofwaazi bwabakaintu Bamuziyoni, uyoosanzya munzi wa Jelusalemu kuzwa kubulowa amuuya walubeta, muuya wamulilo. 
Lino Mwami Leza uyootuma kkumbi muciindi casikati kuti likavumbe cilundu ca Ziyoni abantu boonse bali mulincico, nkabela masiku uyootuma busi alimwi amabanga-banga aamulilo. Bulemu bwa Leza buyoovumbilila akuukwabilila munzi ooyo oonse. 
Bulemu bwakwe buyooba ncecimvule cawo sikati, akucita kuti bube busena bwakuliiba, busitilidwe kuzwa kumvula akuguwo pati.
Ndiyanda kwiimbila yooyo ngwendiyanda,
Wakalima kabotu akugwisya mabwe oonse mulinguwo,
Lino mboobu mbwaamba mweenzuma ulati, “Nywebo nobantu bakkala mu Jelusalemu mucisi ca Juda, amuvuntauzye makani aaya akati kandime amuunda wangu wamisaansa. 
Ino ncinzi cimbi ncindakeelede kucita kumuunda ooyu kwiinda ceeci ncindakacita kale? Ndasyomede kuti ndizoojana butebuzi bubotu ino nkaambo nzi nuwakazyala mbi zyalo?
“Lino eemwaambile kuti nceeci nceyoocita kumuunda wangu ooyu, ndamwaya lukwakwa lwawo eelyo uyoonyonyoonwa, ndamwayaula bwaanda eelyo uyoolyataulwa. 
Ndiyooulekelela mubwizu nsikuukwezawidi nikuba kuulimina. Zisonso amamvwa ziyookomena oomo. Njoolailila makumbi kuti atakawisyi mvula mulinguwo.”
Muunda wamisaansa wa Mwami Leza Singuzuzyoonse,
Maawe kulindinywe nomuyaka camaanda akuba aamyuunda, cakuti taacikwe abusena busyeede, muyanda kuti kamukkala nyolikke mucisi.
Mwami Leza Singuzuzyoonse waambilizya kandimvwide kuti, “Kasimpe maanda mapati oonse ayooba tongo, maanda mabotu ayoosyaala buyo! 
Muunda wamisaansa uulimwa zipani zili kkumi uyoogwisigwa nsaansa zizuzya talo lyomwe lyawaini, masaka one aambuto ayoozuzya buyo ntumba yomwe yamaila.”
Maawe kuli baabo bafuma kubuka kabucili kooko, kuti bayandaule zyakunywa tabaleki kunywa mane bwiingatile mane kusikila bakolwe. 
Mumapobwe aabo balizya tuntimbwa atulumbu, nsakalala amitetele kabanywa waini. Pele tabakonzyi kumvwa zicita Mwami Leza pe, tabakwe makani anzyabacitila. 
Nkaako bantu bangu bayootolwa mubuzike akaambo kakubula maanu, basololi babo bayoofwa akaambo kanzala, abalo bantu babo bayoofwa anyota. 
Cuumbwe cilibanyomenede, cilikwazamukide kapati balemekwa abantu babo mbabatikawide mumo kubikkilizya aboonse basinzwanga abasimatusi. 
Bantu buyo abalupati-pati boonse bayoobombezegwa, balisumpula bayooletwa aansi. 
Pele Mwami Leza Singuzuzyoonse uyoolumbaizigwa mubululami bwakwe, Leza uusalala uyoolitondezya kuti ulilondokede. 
Mbelele ziyoocela mbuli mumacelelo aazyo, tubelele tuyoocelela mumatongo aabavubi.
Maawe kuli baabo bacita zibi, bacenga, basobanya bubi mbuli bakwela ŋola.
Maawe kuli baabo baamba kuti, “Leza kafwambaana kucita eeco ncati ulacicita, kutegwa tucibone we. Aciboole eeco ncakanza Uusalala wa Isilayeli kuti tuzibe!”
Maawe kuli baabo baamba kuti cibi ncibotu, pele cibotu ncibi, basandula mudima kuba mumuni, basandula mumuni kuba mudima, baamba kuti zintu zilula nzezilweela, pele zilweela zilalula.
Maawe kulibaabo balibona kuti mbasongo bacenjede kapati.
Maawe kulizeezyo zidakwa zya waini, mbalombwana mukuvwela-vwela zyakunywa. 
Baleka balaamilandu mukuti batambule masinkamulomo pele balavundikizya twaambo twabatakwe milandu. 
Mbuli mulilo mbuuumpila lyo tusunta twabwizu, ambuli bwizu buyumu mbobupya mumulilo, mbubonya oobo miyanda yabo iyoobolela limwi. Maluba-luba aabo ayoopepuluka mbuli kasuko, nkaambo bakaka mulawo wa Mwami Leza Singuzuzyoonse akusampaula majwi aa Uusalala wa Isilayeli. 
Nkaako Mwami Leza wanyemena bantu bakwe, wabavungila ntuku wabauma. Zilundu zyazungaana, milwi-milwi yamitumba ili mbuli mafwisyila mumigwagwa. Nikuba boobo bukali bwakwe tabunamana, janza lyakwe licivuumukide. 
Mwami Leza waita misyobo iimbi yakulaale, wabasibila mulosi aabo bazwa kumagolelo aanyika. Mbaabo baboola cakufwambaana baligubide. 
Taakwe aomwe wabo uukatala, nikuba kulifumpula, tabaguni nikuba koona, ntambo zyamuzibuno zyabo tazitebeli, atwalo twaanzyo twandyasyo zyabo tatukosoki pe. 
Mivwi yabo ilabosya, mata aabo alibambilidwe kale, nsumba zyamabbiza aabo nziyumu mbuli bbwe, nkalaki zyabo zizinguluka mbuli kambizi. 
Basinkondonyina batimba mbuli basyuumbwa mbuli bana babasyuumbwa batimba, balavuluma nobajata munyama balamukwelaanya, taakwe uukonzya kubanyanga pe. 
Buzuba oobo bazoovumpa mbuli buvuuma lwizi. Ooyo uutikalange nyika eeyi uyoobona buyo mudima amapenzi, nuuba mumuni uyoobaya akaambo kamakumbi.
Mumwaka mwami Uziya naakafwa, ndakabona Mwami Leza kakkede acuuno cakwe cabwami, nkabela jansi lyakwe lyabwami lyakazuzya ŋanda ya Leza. 
Atala lyakwe kwakali baselafu, omwe-omwe wabo wakajisi mababa aali cisambomwe. Mababa obilo akavumbide busyu bwakwe, amwi obilo akavumbilide zituta zyabo, obilo umwi aumwi ngaakali kuulusya. 
Nkabela baselafu bakali kuti, “Uusalala, Uusalala, Uusalala! ngo Mwami Leza Singuzuzyoonse, nyika yoonse izwide bulemu bwakwe.” 
Lino akaambo kamunzunzumina wamajwi aabo milyango antalisyo zyazyuumino zyamaila zyakazungaana, ayalo ŋanda ya Leza yakazula busi. 
Mpoonya mebo ndakalila, “Maawe, ndamana sunu! Kayi ndimuntu eentaambi zisalala, ndikkala akati kabantu bataambi zisalala, pele ono ndabona Mwami, Mwami Leza wamakamu Singuzuzyoonse.” 
Mpoonya umwi wabaselafu aabo wakaulukila kulindime kayumwide akkala lyamulilo ndyaakabweza alumano kuzwa acipaililo. 
Kkala eelyo wakaligumika kumulomo wangu akwaamba kuti, “Wabona, eeci caguma mulomo wako, mulandu wako wamana, cinyonyoono cako calekelelwa.” 
Mpawo ndakamvwa jwi lya Mwami Leza kaliti, “Ino nguni ngwentitume? Nguni uutibe mutumwa wesu?” Eelyo mebo ndakati, “Ndime ndituma!” 
Mpoonya wakati, Koya ukaambile bantu aaba kuti, “Kumvwa mulamvwa, pele tamumvwisisyi, kubona mulabona, pele tamubonesyi. 
Cita maanu aabantu aaba kuti abe mafwiifwi, sinka matwi aabo, cita kuti bafunye meso. Ambweni inga baba nobabona akumvwa akuba aamaanu kuti beempe mbaponye.” 
Mpoonya ndakati, “Ino cilaba ciindi cilamfu buti kuti kakuli boobu, O Mwami Leza?” Walo wakandiingula kuti, “Mane kusikila minzi inyonyoonwe ibe matongo. Mane kusikila maanda asyaale buyo. Mane kusikila myuunda inyonyoonwe ilobe. 
Mane kusikila mebo nde Mwami Leza ndigwisye boonse, nyika ibe luundu. 
Nikuba kuti kusyaale bantu bace buyo munyika, iyoonyonyoonwa alimwi. Pele mbuli mutelebinti amubanga mbuusyaala cisiko nuutemwa mbubonya oobo mbuto iisalala iyooba cisiko munyika.”
Lino Ahazi mwanaa Jotamu mwana wa Uziya naakali mwami wacisi ca Juda kwakaba nkondo. Mwami Lezimu waku Alamu a Peka mwanaa Lemaliya mwami wa Isilayeli bakaboola kuzoolwana munzi wa Jelusalemu, pele bakakacilwa kuuzunda. 
Lino mwami wacisi ca Juda naakamvwa makani aakuti cisi ca Alamu caswaangana a Baefulemu, Ahazi abantu bakwe bakabwembwa mbubonya mbuli buzungaana masamu lyuunga luuwo.
Mpoonya Mwami Leza wakaambila Izaya kuti, “Koya yebo amwanaako Syeyajasyubu mukaswaangane a Ahazi kumagolelo aaziba lyakutala, kumugwagwa wamuunda wamuntu uusanzya.” 
Ukamwaambile kuti, “Ucenjele utaduntaanyi moyo, utayoowi pe. Utatyompwi akaambo kabukali bwabo. Bukali bwa Mwami Lezini, bwa Baalamu abwa mwanaa Lemaliya taakwe nkobutola buli buyo mbuli busi busunta-sunta bwazisisi.” 
Baalamu, Baefulemu a Lemaliya bakanza kukunyonyoona balati, 
“Atusaale cisi ca Juda, atucoole kutegwa tucaabane, kwamana tubikke mwanaa Tabeeli kuti abe ngomwami wabo.” 
Pele mboobu mbwaamba Mwami Leza, “Eeci tacikooba, eeci tacikoocitika pe, 
nkaambo kakuti cisi ca Alamu tacijisi nguzu ziinda zyamunzi waco mupati wa Damasikasi, awalo munzi wa Damasikasi tuujisi nguzu ziinda zyamwami wawo Lezini pe. Kwaamba zyacisi ca Isilayeli, nkoiti kamanine myaka iili makumi aali cisambomwe aisanu tabacinooli aacisi pe, cisi cabo cinoomwaidwe akumana.” 
Nkabela cisi ca Isilayeli tacijisi nguzu ziinda zyamunzi waco mupati wa Samaliya, awalo munzi wa Samaliya tuujisi nguzu ziinda mwami wawo Peka. “Nkaako kuti naa kotazuunyene mulusyomo, taakwe nkoyootana pe ayebo.”
Mwami Leza wakaambila mwami Ahazi alimwi kuti, 
“Kondikumbila mebo nde Mwami Leza wako kuti nkupe citondezyo comwe. Cilakonzya kuba kunsi kwini aanyika nokuba mujulu mwini.” 
Pele Ahazi wakati, “Nsikookumbila nsiyandi kusunka Mwami Leza pe.” 
Mpawo Izaya wakati, “Lino amuswiilile nywebo nolunyungu lwa Devedi! Sena kwamuceela kupenzya nkomupenzya bantu? Sena ono muyanda kuti mupenzye Leza wangu? 
Nkaako ono Mwami Leza lwakwe mwini ulamupa citondezyo. Musimbi uutazi musankwa uyoomita, uyoozyala mwana mulombe ngwatikaulike zina lya Imanuweli. 
Nkabela mukukomena kwakwe unooyoolya mabisi abuci mane kusikila nayoolisalila cibotu acibi. 
Pele kacitanasika ciindi eeco, zisi zyabami bobilo aaba mboyoowa zinooli matongo buyo zinoonyina bantu.
“Mwami Leza uyookuletela yebo abantu bako alimwi amukwasyi wabwami bwako woonse, mazuba aamapenzi mapati aatanabwenwe kuzwida kuciindi bulelo bwa Isilayeli nibwakaandaana abwaku Juda. Leza uyooleta mwami wacisi ca Asiliya!
“Mazuba aayo, Mwami Leza uyoosibila Baijipiti kuti bakayoboloke kuzwida kumagolelo aamulonga wa Nailo mbuli buyoboloka nzinini, a Baasiliya mbuli nzuki. 
Bazookkala mumakkuti, mumimpata mumpangala amuluvuna lwamamvwa amutukalo moonse.
“Mumazuba aayo Mwami Leza uyoobbadela muntu uuzwa mutala lyamulonga wa Yufuletisi, nguwe mwami waku Asiliya, kuti azoomukulule malezu akunyoola masusu aakumitwe yanu, aboya bwaamibili yanu boonse, uzootolelezya amalezu aanu.
“Mumazuba aayo, kuli kunga muntu uvubide buyo koombe komwe ampongo zyobilo. 
Kwamana unooyookama mukupa munji kuzwa kulinzizyo akukonzya kumusanina kabotu. Bantu boonse bayoosyaala kabali baumi banooyoolya mabisi abuci.
“Mumazuba aayo myuunda yamisaansa oomo mwakalikukomena misaansa iili cuulu iikonzya kuulwa masyekeli aansiliva aali cuulu muyoojanwa buyo mamvwa azisonso. 
Bantu bayooinka ooko kuyoovwima kababwezede buta amivwi. Nyika yoonse iyoozula mamvwa azisonso zyalo. 
Moonse muzyuulu oomo mwakali kusyangwa zisyango, muyoomena mamvwa cakuti taakwe muntu uyoosola kunjila oomo. Ayooba buyo macelelo aaŋombe ambelele.”
Lino Mwami Leza wakati kulindime, “Bweza cilembelo cipati, nkabela ulembe majwi aaya mubulembo bupati alincico uti, ‘Mahasyalalihasyibazi nkokuti, fwanzya kunyanzya, fwambaana kusaala.’ 
Kotola baalumi bobilo basyomeka, ba Uliya mupaizi a Zekaliya mwanaa Jebelekiya kuti bakabe bakamboni bako.”
Musule akooku, mukaintu wangu musinsimi wakamita akuzyala mwana mulombe. Mpoonya Mwami Leza wakandaambila kuti, “Muulike kuti, ‘Fwanzya kunyanzya, fwambaana kusaala.’ 
Nkaambo mwana mulombe ooyu katanakomena akuziba kwaamba kuti, ‘Baama naa Taata,’ lubono loonse lwaku Damasikasi alwaku Samaliya luzoosaalwa, akutolwa amwami waku Asiliya.”
Mwami Leza alimwi wakandaambila kuti, 
“Nkaambo kakuti Baisilayeli bakaka maanzi aabateme aakalonga ka Syilowa bakkomanina Lezini amwanaa Lemaliya, 
mebo nde Mwami Leza njooleta mwami waku Asiliya abasinkondo bakwe boonse kuti bazoolwane cisi ca Juda. Bazoopompa mbubonya mbuli fwipi-fwipi lyamaanzi lifwasukila mulonga wa Yufuletisi.” 
Bazookukula cisi ca Juda coonse akumana bantu mbubonya mbuli bukukula mulonga nuusika mububiya akubbizya zintu zyoonse. Aalo maanzi aawo ayoobaama mbuli mababa aamuyuni akuzuzya nyika yako yoonse. Akaka Imanuweli, yebo O Leza koba aandiswe. 
Amuzyangame, nywebo nomisyobo yabantu, nikuba boobo mulapwaigwa! Amuswiilile anywebo nomuli mumasi aali kulaale. Amulibambilile nkondo, pele mulapwaigwa! Iiyi, amulibambile, pele mulapwaigwa! 
Amuyeeye mbomuticite, pele tamutizwidilile. Amupangane mbomunga mwacita, pele taakwe ncocitigwasye pe, nkaambo Leza ulaaswe.
Munguzu zyakwe mpati Mwami Leza wandicenjezya kuti intabi netobela nzila zyabantu aaba pe. Wati, 
“Yebo utanoonjili muli nzyobapangana, alimwi utanooyoowi zintu eezyo nzyobayoowa balo pe. Utanookankami. 
Koyeeya kuti mebo nde Mwami Leza Singuzuzyoonse ndilasalala, ndime ngoelede kuyoowa ngoelede kulemeka. 
Uyooba busena busalalisya, pele kulibaaba ndiyooba bbwe lileba bantu, mwaala uufumpula. Kubantu baku Jelusalemu ndiyooba cisilazya akakole. 
‘Bunji bwabo bayoolifumpula, bayoowa akutyoka bayooteegwa akucegwa.’”
Lino nywebo nobasikwiiya bangu amwaambe kabotu makani aaya Leza ngaandipa. 
Ndalangila Mwami Leza ooyo uulisiside kuli balunyungu lwa Jakobo. Alikke ngwendisyoma.
Tee kayi mwandibona mebo abana bangu aaba Mwami Leza mbaakandipa? Ndendiswe zigambya azitondezyo mu Isilayeli eezyo zyazwa ku Mwami Leza Singuzuzyoonse, ooyo uukkazikide cuuno cakwe cabwami mucilundu ca Ziyoni.
Ciindi bantu nobamwaambila kuti amukabuzye zyamapenzi aanu kubasondi abamukabami bapetekezya akuvuta-vuta mukwaamba kwabo, mutakainki. Tee kayi mweelede kabuzya Leza wanu. Ani inga mwaya buti kubafu kubuzya zyabaumi? 
Kuti kabataambi zyanjiisyo abumboni bwa Leza nkokuti kunyina mumuni mulimbabo.
Bantu bayooingaila munyika, kabatyompedwe akufwa nzala. Nkabela muciindi canzala amukunyema kwabo bayoosinganya mwami wabo a Leza wabo. Bayoolungumana mujulu, 
akusinama kutongomwena ansi, nikuba boobo taakwe ancobatikabone pe, pele buyo mapenzi amudima uusiya mbi, uuyoosya mumudima mumonya mobayootonkelwa.
Nikuba boobo takuciyoobi limbi mudima kuli baabo bali mupenzi. Ciindi cimwi nyika yamisyobo ya Zebuluni a Nafutali yakali mumapenzi mapati, pele kumamanino uyooleta bulemu kuzwida ku Galilii kukkala bamasi kugama kulwizi kuyoosika kumulonga wa Jolodani.
Bantu bakali kweendela mumudima, babona mumuni mupati.
Yebo O Mwami Leza, wacita kuti bavule, wacita kuti batangale,
Mbuli buzuba lizundwa Bamidiyani watyoloola
Majombo aabasilumamba oonse akali kubelesegwa munkondo,
Twazyalilwa mwana, twapegwa mwana mulombe, bwami boonse buyooba alinguwe.
Nguzu zyabwami bwakwe aluumuno ndwaleta tazikamani,
Mwami Leza wakatuma makani aakucenjezya balunyungu lwa Jakobo, Baisilayeli. 
Baisilayeli boonse, bakkala mumunzi wa Samaliya bayooziba kuti Leza nguwakacita ceeci. Lino balalitukumuna akulisumpula kabaamba kuti, 
“Maanda aazitina akawa, pele swebo tuyooyaka maanda aamabwe aabezedwe mubusena bwawo. Nikuba kuti ziyako zyamukuyu zyoolwa, pele swebo tuyoobelesya zyamulombe mubusena bwazyo.” 
Pele Mwami Leza wakacita basinkondonyina kuti babalwane. 
Baalamu kulubazu lwakujwe, a Bafilisiti kulubazu lwakumbo, boonse bakajalula milomo yabo kuti bamene Baisilayeli buumbulu. Nikuba boobo bukali bwa Leza tabunamana janza lyakwe licivuumukide.
Pele Baisilayeli tabanapiluka kuli yooyo wakabauma, tabayandauli Mwami Leza Singuzuzyoonse. 
Mubuzuba bomwe buyo, Mwami Leza uyoosubula basololi ba Baisilayeli abantu babo, uyookosola mutwe amucila wabo, tukunka amatete. 
Bapati abaalumi balemenede ngomutwe, basinsimi baiisya zyakubeja ngomucila. 
Basololi babantu aaba mbababasowa, aabo basolwedwa mbabasweeka. 
Nkaako Mwami Leza takabotelwi abakubusi babo, alimwi takooyoobafwida luse bamukabafu abamusyaala, nkaambo bantu boonse mbaasizibi tabalemeki Leza. Nikuba boobo bukali bwa Mwami Leza tabumani, pele janza lyakwe licivuumukide.
Bubi bulatenta mbuli mulilo, bulaumpa azisonso. Bulatenta mbuli mulilo uutenta sokwe uusuntumusya busi bunji. 
Lino akaambo kakuti Mwami Leza Singuzuzyoonse ulinyemene citunduluzyo cakwe cilapya mbuli mulilo munyika yoonse akujaya bantu, nkabela muntu umwi aumwi ulalibonena lwakwe mwini. 
Bantu basaantikizyanya nyika yoonse kabayabubwezelela tulyo ntobakonzya kujana, nikuba boobo tabakkuti pe. Batalika akulya bana babo beni! 
Bamanase a Baefulemu batalika kulwana mulicabo, bamane bamvwana akuyoolwana bacisi ca Juda. Nikuba boobo bukali bwa Mwami Leza tabunamana pe, janza lyakwe licivuumukide.
Maawe kuli baabo babikka milawo iitaluleme, aabo balemba malailile aadyaminina bantu bangu, 
kusinkila bacete kuti kabatali kwayi, balabeteka bantu bangu badyaminidwe cakutalulama. Baabonena kuli bamukabafu, banyanga bamusyaala lubono lwabo. 
Ino muyoocita buti mubuzuba Leza mbwayoomusubula? Muyoocita buti ciindi natikamuletele mapenzi kuzwida kunyika yakulaale? Muyootijila kuli ni kuti mukagwasigwe? Ino muyoosiila ni mbono zyanu? 
Muyoojaigwa munkondo akuyootolwa mubuzike. Nikuba boobo bukali bwa Mwami Leza tabunamana pe, janza lyakwe licivuumukide.
Maawe kulinduwe O Asiliya. Nduwe ngwendibelesya mbuli musako wangu wakutunduluzya aabo bandibisizya. 
Ndakutuma kuti ukalwane musyobo uutalemeki Leza, ndakutuma kuti ukalwane bandinyemya. Ndakutuma kuti ukasaale lubono lwabo akuyoobalyataula mbuli matope munzila. 
Pele walo takanzi boobo alimwi tayeeyi boobo pe, makanze aakwe ngakuti anyonyoone, ncayanda nkunyonyweedalimwi misyobo minji ilobe. 
Waamba kuti, “Basilutwe bangu bankondo mbaamami boonse. 
Ndakazunda minzi ya Kalino a Kaakemisyi, minzi ya Hamati a Aapadi, minzi ya Samaliya a Damasikasi. 
Ndakazunda malelo manji aakomba mituni ajanza lyangu. Ndakaazunda aajisi mituni minji kwiinda yaminzi ya Jelusalemu a Samaliya. 
Mbuli mbundakanyonyoona munzi wa Samaliya antoomwe amituni yawo, mbubona oobo mbwendiyoonyonyoona munzi wa Jelusalemu amituni yawo.”
Lino Mwami Leza aakumana kucita ceeco ncayanda kucilundu ca Ziyoni amunzi wa Jelusalemu uyooti, “Ono ndiyanda kusubula mwami waku Asiliya akaambo kakulikankaizya akulisumpula kwakwe.” 
Kayi ulati, “Ndakacita eezi akaambo kanguzu zyajanza lyangu akabusongo bwangu, nkaambo ndaamaanu. Asiliya ulati, ‘Ndakamwaya minyinza ndakabanyanga mbono zyabo, ndakalwana anguzu mbuli zyamupoho akuzunda bami babo.’ 
Mbuli bujatwa citeente, mbubonya oobo ambebo ndakabweza mbono zyamisyobo eeyo. Mbubonya mbuli bantu mbobabweza mayi aasiigwa, mbubonya oobo ndakayobolola zisi zyoonse, taakwe cakali kubbubba, nokuba kulila.” 
Eelyo Mwami Leza wakaamba kuti, “Sena keembe kalakonzya kulidunda kuti nkakacita mulimo mupati kwiinda ooyo uukabelesya? Noliba saha, sena ndipati kwiinda ooyo uulibelesya? Musako tuuli nguubweza muntu, pele muntu nguubweza!”
Lino Mwami Leza Singuzuzyoonse uyootumina bulwazi oobo buzoocisa zinkuntumina zyabasilumamba bakwe. Mumibili yabo kuyooba mulilo uutazimiki. 
Leza, nguwe mumuni wa Isilayeli uyooba ngomulilo. Leza Uusalala wa Isilayeli uyooba mabanga-banga aamulilo aayookonzya kutenta zyoonse mubuzuba bomwe buyo, naaba mamvwa azisonso. 
Zisaka zyakwe zyeebelwa amyuunda yambolezi, yoonse iyoosyukuta amulilo mbuli bumana muntu uuciswa. 
Kuyoosyaala buyo masamu mace cakuti naba mwana ulakonzya kwaabala.
Mubuzuba oobo Baisilayeli basyeede, aabo bacili baumi balunyungu lwa Jakobo, tabaciyoomusyomi ooyo wakabakoma. Pele bayoosyoma Mwami Leza Uusalala wa Isilayeli. 
Basyeede ba Jakobo bayoopilukila, bayoopilukila kuli Leza wabo Singuzuzyoonse. 
Nkaambo nikuba kuti bantu bako O Isilayeli kabali banji mbuli musenga wakulwizi, bace buyo mbabayoojoka. Bantu babambilidwe lunyonyooko oolo lubeelede. 
Iiyi ncobeni, Mwami Leza Singuzuzyoonse uyooleta lunyonyooko kunyika yoonse, mbubonya mbuli mbwaakaamba kuti uyookucita ooku.
Mboobu mbwaamba Mwami Leza Singuzuzyoonse ulati, “Nywebo nobantu bangu nomukkala mu Ziyoni, mutayoowi Baasiliya pe, aabo bamuuma amusako, aabo bamukonga ankoli mbuli bwakali kucita Baijipiti. 
Mukaindi kaniini buyo ndilaleka kumunyemena, bukali bwangu bulabukila mbabo kuti banyonyoonwe. 
Imebo lwangu, nde Mwami Leza Singuzuzyoonse, ndiyoobakwabbaula answepu mbuli mbundakauma Bamidiyani kumwaala waku Olebu, ndiyootondezya musako wangu atala amaanzi mbuli mbundakacita ku Ijipiti. 
Mubuzuba oobo ndiyoomwaangununa kuzwa munguzu zya Baasiliya tamuciyoominwi, ajoko lyabo lili munsingo liyootyolwa.”
Basinkondonyoko bali mu Aiyati! Bainda kale Migiloni! Basiya bulilu bwabo ku Mikimasyi. 
Baisotoka kale nzila, bati, “Tuyooonena ku Geba.” Bantu bamumunzi wa Lama bakakankama. Bamumunzi wa Saulu waku Gibeya batija. 
Amulilisye nobantu baku Galimu! Amuswiilile nobantu baku Laisya! Amumvwe nywebo nobantu baku Anatoti! 
Bantu baku Madimena baku Gebimu bayuba. 
Sunu bayooimina ku Nobu, bayoovunga ntuku, kuvungila cilundu ca Ziyoni, kalundu ka Jelusalemu. 
Bona, Mwami Leza Singuzuzyoonse uyoobatyola, uyoobalosya mbuli mitabi yagonkwa kuzwa kuzinyina. Basikulisumpula abaabo balinonomona bayoogonkwa akutolwa aansi. 
Mwami Leza uyoobatema bakawe mbuli butemwa cisaka akeembe, Lebanoni uyooolwa kumbele lya Singuzu.
Kuya kusyuuka mutabi kuzwa kucisiko ca Jese,
Muuya wa Mwami Leza uyookkala alinguwe,
Uuyookkomanina kulemeka Mwami Leza.
Pele uyoobeteka kaambo kamucete mbuli bweelede.
Uyoolela bantu bakwe mubululami cakusyomeka.
Baumpe atubelele bayookkala antoomwe,
Ŋombe ziyoocela mubutanga bomwe abanyama babutambo,
Muvwanda uyookonzya kusobanina abwina bwanzoka,
Ali Ziyoni, cilundu cisalala ca Leza,
Mubuzuba oobo, mwami ooyo walunyungu lwa Jese uyooba mbuli citondezyo cabulelo kumisyobo yoonse. Misyobo iyoomuyobolokela, nkabela busena bwakwe bwakukkala bunooli bwabulemu. 
Mubuzuba oobo, munguzu zyakwe Mwami Leza uyoobayobolola alimwi bantu bakwe akubaboozya kucisi cakwe aabo bakasyeede mu Asiliya, Ijipiti, Patilosio Kusyi, Elamu, Babuloni, Hamati amunsumbu zimwi zyalwizi.
Mwami uyooimika citondezyo cabulelo bwakwe kutegwa atondezye masi oonse kuti lino wayobolola bantu bakwe ba Isilayeli a Juda aabo bakamwaikide. Ulababoozya kuzwa muzyooko zyone zyanyika. 
Bulelo bwa Isilayeli tabukanyonokeli bwa Juda pe, awalo Juda takabi sinkondonyina Isilayeli pe. 
Pele bayoomvwana antoomwe akulwana Bafilisiti bali kumbo lyabo akusaala bantu bakujwe lyabo. Bayoozunda Baedomu a Bamowabu. Baamoni bayoolibombya kulimbabo. 
Mwami Leza uyooyuminizya lwizi lwa Baijipiti, uyooungya luuwo lupya kuti lukayuminizye mulonga wa Yufuletisi. Uyoowaandaanya kuti uzwe tulonga tuli ciloba, kuti bantu kabayookonzya kutuzubuka. 
Kuyooba mugwagwa mupati uuzwida mucisi ca Asiliya, uyooba wabantu bakwe Baisilayeli bakasyeede, uyooba mbubonya mbuli ooyo wakaliwo ciindi basikale babo nibakazwa mucisi ca Ijipiti.
Mubuzuba oobu muyooti, “Ndakutembaula O Mwami Leza!
“Kasimpe Leza ngomufutuli wangu, ndiyoomusyoma,
Mbuli maanzi aatontola mbwaatangazya uufwide nyota,
Mubuzuba oobu muyooti, “Amulumbe Mwami Leza,
“Amumwiimbile Mwami Leza,
Amupozomoke, mwiimbe cakutangala nywebo nobantu bamu Ziyoni.
Ngaaya makani Izaya, mwana wa Amozi ngaamba azya Babuloni.
Akalundu kabalangala simpa ndembela, baite,
Ndalailila basalali bangu,
Amuswiilile kuli kuyobeka atala aazilundu kuli mbuli kwamakamu-makamu aabantu! Amuswiilile kuli lupyopyongano akati kamalelo, ooku kuli mbuli kuyobeka kwabantu bazisi zinji babungana. Mwami Leza Singuzuzyoonse nguusolweda basilumamba bakwe baya kunkondo. 
Bazwida kumasi aakulaale, bazwida kumagolelo aanyika. Mubukali bwakwe Mwami Leza waboola kuzoonyonyoona cisi coonse.
Amulile nkaambo buzuba bwa Mwami Leza buli aafwiifwi, buzuba oobo Singuzuzyoonse mbwayooleta lunyonyooko lupati. 
Akaambo kaceeci bantu boonse bayoolebukilwa bantu boonse liyoobaleka. 
Boonse bayooyoowa, macise akupenga mumoyo ziyoobajata. Bayoominingana mbuli mukaintu uuyanda kutumbuka. Bayoolangana cakugambwa, bayoosyulungana kumeso. 
Amubone, buzuba bwa Mwami Leza bulasika, mbuzuba bwaluciso, mbuzuba bwabukali, nkabela basizibi boonse bayoonyonyoonwa. Nyika iyoosyaala buyo. 
Nyenyezi zyoonse abandakutema ziyooleka kumweka. Alyalo zuba liyoobaya mwezi taukabali pe. 
“Ndiyoosubula bamunyika akaambo kabubi bwabo, basizinyonyoono boonse akaambo kazibi zyabo. Ndiyoosubula boonse balisumpula, aabo basilunya balipa kantu-kantu ndiyoobatola ansi. 
Lino aabo batikasyaale banooli bace kwiinda ngolida iini-ini, banooli bace kwiinda ngolida yaku Ofii. 
Nkaako ndiyoozungaanya julu, ayalo nyika iyoozungaanyizigwa acikkalilo cayo mubuzuba oobo mebo, nde Mwami Leza Singuzuzyoonse, nenjootondezya bukali bwangu buumpa.
“Mbuli nakasya uuvwimwa, mbuli mbelele zinyina mweembezi, umwi aumwi uyoopilukila kubantu bokwabo. Umwi aumwi uyoolobelela kunyika yokwabo. 
Kufumbwa uuyoojatwa uyoobbwabulwa, boonse bayoojatwa bayoojaigwa apanga. 
Bana babo bavwanda bayoopwayaulwa mutubeela-beela kabalangilide, maanda aabo ayoosaalwa, bakaintu babo bayoojatwa.”
Ndiyoobaletela Bamedi kuti, “Bazoobalwane, bantu batatumpukwi ansiliva, batazwi moyo angolida. 
Mivwi ya Bamedi iyoojaya bakubusi, batakeengeleli abana nobaba bavwanda, taakwe mwana naba omwe ngobayooetelela pe. 
Babuloni mmbulelo bwiinda malelonyina kubota, pele kulisumpula kwabulemu bwa Bakalodiya mebo nde Leza njoobumwaya mbuli mbondakacita ku Sodomu a Gomola. 
Taakwe muntu uuyookkala mumo alimwi pe, kwamazyalani oonse taakwe Mualamu uyoosimpa tente lyakwe oomo pe. Taakwe mweembezi uyoobutya butanga bwakwe ooko pe. 
Pele buyooba buyo busena bwabanyama bamunkanda, bamwaaba mbabayoonjila mumaanda aabo, batumba mbabanookkala oomo. Njeleele nzezinoobbwantauka mumatongo aabo. 
Basuntwe banoolila mumaanda aabo mapati, bamwaaba mbabanookkala mumaanda aabwami. Ciindi cakunyonyoonwa kwa Babuloni casika, mazuba aayo taacili kule pe.”
Mwami Leza uyooetelela Jakobo, uyoosala Baisilayeli alimwi akubaboozya kuti bakkale munyika yabo. Bazwakule bayooboola kulimbabo kuti bazookkale abalunyungu lwa Jakobo. 
Bamasi bayoogwasya Baisilayeli kuti bakajokele kucisi eeco Mwami Leza ncaakabapa. Nkabela ooko bamisyobo iimbi bayooba bazike baba Isilayeli. Baisilayeli bayoocita bamisyobo iimbi baalumi abakaintu kuti bakabe babelesi babo munyika eeyo Mwami Leza njaakabapa. Bayoocita babaya bakabatolede kuti babe baange babo, bayoolela bakali kubadyaminina.
Mubuzuba oobo Mwami Leza mbwayoomwaangununa kuzwa mumacise, mumapenzi, amubuzike bwaluciso, 
mukasabwide mwami waku Babuloni mukati, “Ngooyo sikudyaminina awalo sunu bwamweelela, ani bukali bwakwe buli kuli! 
Mwami Leza watyoloola musako wasizibi, nkoli yabeendelezi, 
eeyo njaakali kuumya bantu cakutaleka mubukali bwakwe, mubukali wakazunda masi manji kaapenzya lyoonse. 
Ngaaya masi oonse ono aliiba ali muluumuno alaimba cakukondwa. 
Noiba mipulanga amilombe yaku Lebanoni, ilakulumbaizya ilati, ‘Akaambo kakuti wali kutupenzya wawa, takucikwe muntu uuzooboola kututema pe.’ 
Cikkalilo cabafu kunsi cizengema buya kulibambilila kututambula. Cibusya balya nsozi, kuti bakujuzye. Boonse aabo bakali basololi munyika, cabaimika kuzwa azyuuno zyabo zyabwami, boonse aabo bakali bami bazisi. 
Boonse bayookwiingula, bayooti kulinduwe, ‘Bona ayebo zyakumana nguzu waba mbuli ndiswe. 
Bona bulemu bwako boonse buli mucikkalilo cabafu, ookali kwiimbilwa nyimbo zyatulumbu, ono zyuumba zili kunsi lyako, mvunyu zili kubumbilide.’” 
Ino walenguka buti ontanda yakubucedo! Wasowelwa kunsi yebo ookali koola masi! 
Wakali kuti mumoyo wako, “Ono ndatanta mujulu nkabikke cuuno cabwami bwangu nkakkale atala aanyenyezi zya Leza kujulu. Njookkazikwa acuuno cabwami bwangu, acilundu cakuswaanganina, ansonje eeni yacilundu cisalala. 
Ndatanta atala lyamakumbi, njoolicita kuti nkabe mbuli Sijulu wamajulu. 
Pele nduwe aawa waletwa mwacivumwe, kunsi kwini lyacilindi. 
Aabo bakubona bayookulangisya, bayooyeeya zyalunyonyooko lwako bayooti, ‘Mwati ooyu ngomwaalumi ooyo wakali kuzungaanya nyika akucita kuti malelo kaazyangama? 
Mwati ngonguwe wakacita kuti nyika ibe nkanda, akoola minzi yawo alimwi watakali kwaangununa baange kuti babweede kucisi cokwabo?’ 
Bami bamisyobo yoonse balazikkwa muzyuumbwe, aumwi ulaacuumbwe cakwe. 
Pele yebo tokwe acuumbwe pe, uli mbuli mutabi uutayandiki. Wazikkwa antoomwe abaabo bajaidwe, aabo bakajazigwa mapanga, aabo bazikkwa muzyuumbwe zili aamabwe atako. Mbuli mutumba uulyataulwa amaulu, 
takazikkwi ambabo, mukuti yebo wakanyonganya nyika yako, akujaya bantu bako. Lunyungu lwabasizibi talukabi alimwi. 
Amutalike ono kujaya bana bamwami ooyu, bajaigwe akaambo kazinyonyoono zyabasikale babo. Taakwe naba omwe wabo uyoolela munyika kwalyoonse, nikuba kuyaka minzi minji mulinjiyo.”
“Njobabukila,” mbwaamba Mwami Leza Singuzuzyoonse, “Njoonyonyoona Babuloni kunyina uutikasyaale, lunyungu lwawo loonse njooluzimaanya,” mbwaamba Mwami Leza. 
“Munzi ooyu uyooba tongo, munookkala batumba, buyooba busena bwabuntolo. Njooukukula acikukuzyo calunyonyooko.” Mbwaamba Mwami Leza Singuzuzyoonse.
Mwami Leza Singuzuzyoonse wakakonkezya wakati, “Kasimpe eeco nceyeeya kucita njoocicita. Eeco ncendikanzide, njoocicita ncobeni. 
Ndiyoonyonyoona Baasiliya bali munyika yangu njoobalyatauka azilundu zyangu. Joko ndyobabikkide abantu bangu njoolityoloola, njoobagwisya mukuli ngobanyamwide. 
Aaya ngamakanze ngejisi kunyika yoonse, alyalo janza lyangu lilitandabikidwe kale kumisyobo yoonse.” 
Mwami Leza Singuzuzyoonse ulikanzide kucita eeci, ino nguni uukonzya kumucenjelela? Ulitandabikide kale janza lyakwe, nguni uukonzya kumukasya?
Ngaaya makani aakaambilizigwa mumwaka wakafwa mwami Ahazi. 
“Nobafilisiti nyoonse mutasekeleli pe kuti musako ooyo ngumwakali kuumizigwa watyoka. Kayi kuzwa kunzoka kuyooba cipile, kuzwa kuli cipile kuyooba ciduntula. 
Mucete wabacete uyooba amacezyezyo abalo babulide bayoolyoonena. Pele lunyungu lwako njoolujazya nzala, yalo iyoonyonyoona boonse batikasyaale. 
Amulile cakoompolola, nominzi ya Bafilisiti, amubwembwe nyoonse amubone kasuko kalundumuka kunyika, ninkamu yabasilumamba basicamba. 
Ino batumwa bacisi ciya inga twabaingula buti? ‘Mwami Leza wakaimika Ziyoni kutegwa bantu bakwe bapenzegwa bakajane kwakuyubila.’”
Ngaaya makani aacisi ca Mowabu. Akaambo kakuti munzi wa Aa wazundwa mubuzuba bomwe buyo cisi ca Mowabu coolwa, canyonyoonwa mubusiku bomwe buyo! Kii mu Mowabu woolwa, wanyonyoonwa mubusiku bomwe buyo! 
Baku Diboni bainka kucikombelo cabo, bainka kumalende aabo kuti bakalilile nkuko. Cisi ca Mowabu cilila minzi ya Nebo a Medeba. Boonse balikulwidwe. Zilezu zyabo boonse zilinyweedwe. 
Basama masaka aakuusa mutuzila. Atala aaziluli amuzisambalilo boonse balalila, akweema. 
Baku Hesyiboni aku Eleyale baloompolola, majwi aabo alamvwigwa mane kuyoosika ku Jahazi. Nkaako basilumamba baku Mowabu baloompolola, akaambo kakuti batyompwa kapati. 
Ndililila baku Mowabu, bantu babo batija mbaabo baakusika ku Zowaa, akuyoosika ku Egilatisyelisyiya. Mane mbaabo baakusika ku Luhiti, baya bulila. Mumugwagwa uuya ku Holonaimu baya bweema akaambo kakunyonyoonwa kwabo. 
Kalonga ka Nimulimu kakayuminina, abwizu bwamumbali lyako bwakayuma, taacikwe amani. Taakwe abwizu butete busyeede pe. 
Aboobo lubono oolo ndubakajisi akuluyobola, bayoosola kuluzubusya kukalonga kamikumbuzu. 
Majwi aakulila kwabo alayooma kuminyinza ya Mowabu, kweema kwabo kulalimvwisya aku Egilaimu. Kulila kwakulyeetezya kwabo kulalimvwisya ku Biyaelimu. 
Maanzi aaku Dimoni azwide bulowa, nikuba boobo baku Dimoni ndicibabikkide cimbi ciinda ceeci, syuumbwa uyoovwaampila baku Mowabu batijide, aabo basyeede mucisi eeci.
Amutumizye tubelele ube ngomutelo kumuleli wacisi, kuzwa ku Sela kukosola nkanda, mukasike kucilundu ca mwana musimbi wa Ziyoni. 
Mbuli bayuni bauluka-uluka bakongwa muziteente zyabo, mbobabede bakaintu baku Mowabu kuzito zyamulonga wa Amoni. 
Amutulailile mutwaambile ncotweelede kucita. Amutulailile, mutukoswede makani cabululami mube mbuli cimvule citontozya ciindi zuba nolitwa mwaaba. Amubasise batijide, mutaabi baabo batija lutuzi. 
Bamowabu batijide bakkale anduwe bakwabilile kuzwa kuli yooyo uuyanda kubanyonyoona. Sikudyaminina awalo buyoomweelela, kucinyina uuciyoonyonyooka, mulwani uyoozimaana munyika. 
Lino kwiindila muluyando cuuno cabwami ciyookkazikizigwa, mukusyomeka umwi mwaalumi uyookkala alincico, mwaalumi uuli ngwalunyungu lwa Devedi. Uuyoobeteka mubululami, uyoocita kuti baluleme kabacitilwa bweelede. 
Twakamvwa zyakulisumpula kwabantu baku Mowabu, balalisumpula akulikankaizya, kulisumpula akasampu-sampu kabo ziyooinda, nzyabuyo. 
Nkaako Bamowabu balalila, boonse balila Mowabu. Amweeme mulyeetezye akaambo kabulotwe bwaku Kiihaleseti. 
Myuunda yaku Hesyiboni yapusama, ayalo misaansa yaku sibuma mbubonya. Baleli bazisi zimwi balyatauka misaansa yesu mibotu, eeyo cimwi ciindi yakali kusika ku Jaza, mane njeeyo yaakuyandilila munkanda. Zisyuukila zyayo zyakayandalala mane nzeezyo zyaakusika kulwizi. 
Nkaako ndalila mbuli bulila baku Jaza akaambo kamisaansa yaku Sibuma. Akaka Hesyiboni a Eleyale, ndamutesya misozi! Kutangala kwamicelo yako yabizwa akutebula kwako zyoonse zyamana. 
Myuunda yamicelo tiicikutangazyi nikuba kukondwa, taacikwe muntu uucisina waini kumalindi, kayi ndakulesya koompoozya. 
Ndaguluma mumoyo wangu mbuli kalumbu akaambo ka Mowabu, nduuside akaambo ka Kiihelesi. 
Bamowabu baakusika kumalende aabo, bayoolikatazya buyo, baakusika kumalende kuti bapaile, taakwe aciyoobagwasya.
Aaya ngamajwi Mwami Leza ngaakaamba aaamba zya Mowabu. 
Pele lino Mwami Leza ulati, “Mumyaka yotatwe, bulemu bwacisi ca Mowabu banji buyoosampuka. Nikuba kuti bakali banji batikasyaale kabali baumi banooli bace alimwi banoogonkedwe.”
Ngaaya makani aamba zyamunzi wa Damasikasi. “Bona munzi wa Damasikasi, tuuciyoobi munzi alimwi, pele uyooba cilwi buyo. 
Minzi yaku Alowe iyoosyaala kakunyina uulimo iyooba ngamacelelo aamatanga, nkwayoobutila, taakwe uyooayamina pe. 
Minzi iikwabilidwe iyoozimaana mu Efulemu, babulelo bwaku Damasikasi basyeede baciinga ca Baalamu, bayooba abulemu mbuli bwa Baisilayeli.” Mbwaamba Mwami Leza Singuzuzyoonse. 
“Mubuzuba oobo bulemu bwa Jakobo buyoobbuluka. Kuneneya kwakwe kuyoomana. 
Buyooba mbuli buzuba mutebuzi naya kuyobolola maila aaimvwi, akwaatebula. Buyooba mbuli buzuba muntu navulula mukkuti lya Lefaimu. 
Nikuba boobo maila amwi ayoosyaala, mbuli litikinyizigwa muoliva, kulasyaala obilo otatwe ampela. One naa osanwe mumutabi iizyede kapati.” Mbwaamba Mwami Leza, Leza wa Isilayeli. 
Mubuzuba oobo bantu bayoolangila ku Mulengi wabo, bayoolangilila kuli Uusalala wa Isilayeli. 
Tabakooyoolangilila kuzipaililo eezyo nzibakalipangila pe, mituni yaleza mukaintu Asyela iyooba yabuyo. Zipaililo zyabo zyatununkilizyo eezyo nzibakayaka, ziyooba zyabuyo. 
Mubuzuba oobo minzi yabo yankwakwa, eeyo njibakatijide Baisilayeli, iyooba mbuli masena oomo mumenede lumpote abuvuna-vuna. Yoonse iyoosyaala buyo kakunyina uulimo. 
Nobaisilayeli, mwamuluba Leza wakamuvuna a kumukwabilila mbuli mwaala muyumu. Musyanga myuunda ya malende kuti kamukombela mumo baleza bambi. 
Pele nikuba isyuuke akulangazya mubuzuba mbubonya oobo mbumwaisyanga taakwe ncomwali kunootebula pe. Nimwali kujisi mapenzi amalwazi aatasilikiki.
Bona bukali bwamisyobo minji, mbakali mbuli lwizi luukapaika! Bona kunyongana kwabantu, balavuuma mbuli buvuuma maanzi manji. 
Nikuba kuti bantu kabayoba mbuli maanzi aavuuma, kuti wabanyemena balatijila kulaale. Balabbubbulwa aluuwo mbuli bungu mutulundu, mbuli masanga libbubbula guwo. 
Lyaba kumangolezya balayoowa! Bwayanda kuca, batija. Mbociyooba akuli baabo batusaala, mbociyooba kuli baabo batunyanga lubono.
Maawe kunyika iisokonya mababa acikwikwi kutobelezya milonga ya Kusyi, 
eeco citumya batumwa mulwizi, mumato amabu. Kamuya nobatumwa bafwambaana, kubantu balamfu bamibili miteteete, bantu bayoowegwa kufwiifwi akulaale, musyobo mulwani. Kubantu baamba mulaka uutamvwigwi, balaanyika iiandaanyizidwe amilonga. 
Nywebo nyoonse nobantu bamunyika, nywebo nomukkede anyika, ndembela yaakwiimikwa azilundu, muyooibona, mweembo waakulila muyooumvwa. 
Mboobu mbwandaambila Mwami Leza, “Ndinooumwide buyo pele nkelangilide kuzwa mucilawo cangu, mbuli busensa zuba, mbuli buloka mume nokukasaala. 
Ciindi cakutebula kacitanasika malanga-langa amana, acikwezuzyo, uyoogonka akusowa mitabi iilengelela. 
Mitumba iyoosiilwa bayuni bamuzilundu kuti balye, abanyama bamusokwe, nkabela bayuni banooyoolya mitumba yabo mainza oonse, abanyama bamusokwe mupeyo woonse.” 
Kuciindi eeco zipego zinooyooletwa ku Mwami Leza Singuzuzyoonse, kuzwa kubantu balamfu, bamibili miteteete. Bantu bayoowegwa kufwiifwi akulaale musyobo mulwani. Baamba mulaka uutamvwigwi. Kubantu balaanyika iiandaanyizidwe amilonga. Zipego ziyooletwa kucilundu ca Ziyoni, kubusena bubandwa zina lya Mwami Leza Singuzuzyoonse.
Ngaaya makani aaamba zyacisi ca Ijipiti. Bona Mwami Leza nguulya ulaboola ku Ijipiti utantide akkumbi lyeenda cakufwambaana. Mituni ya Baijipiti ilazyangama kumbele lyakwe abalo Baijipiti lyabaleka kapati. 
Njoocita kuti, “Muijipiti akabukile Muijipitinyina. Munyina akabukile mwanookwabo, simunzi asimunzinyina, munzi amunzinyina, bwami abwaminyina. 
Baijipiti bayootyompwa, ndiyoocita makanze aabo kuti akabe aabuyo, bayoobuzya mituni mizimo yabo, basondi, abamukabami. 
Njooaba Baijipiti kumuntu silunya, mwami mukali nguuyoobalela, mbwaamba Mwami Leza Singuzuzyoonse.” 
Milonga iiyooyuminina, musena uyooyuma akuyumina limwi. 
Tunkolola tuyoonunka, milonga yamu Ijipiti iyooyuminina, mabu amanyanja ayoopusama, 
atusyango toonse tuli munsi aamulonga wa Nailo ooko nkuutilila. Myuunda yoonse iisyangidwe mumbali aamulonga wa Nailo iiyooyuma. Iyookukulwa aguwo, cakumaninina. 
Bazubi banswi bayoosyolooka akulilauka, boonse baloba mumulonga wa Nailo, bateya tunyandi banoocinyina mulimo. 
Aabo babelesya butonje bayootyompwa, baluka masani aandeketela bayoobula lulangilo. 
Aabo baluka zisani bayoobijilwa, aabo babelekela mali bayoopenga mumyoyo. 
Bapati bamunzi wa Zowani mbafuba-fuba, balailili basongo ba Falo bamwaambila zitabujuli. Ino Falo inga wamwaambila buti kuti, “Ndime umwi wabaalumi basongo, ndakaiisigwa abamami bakale-kale?” 
Ino ono Falo bali kuli bantu bako basongo? Abakwaambile, bakuzibye eeco Mwami Leza Singuzuzyoonse ncakanzide kucita kucisi ca Ijipiti. 
Bapati bamunzi wa Zowani mbafuba-fuba, basololi bamunzi wa Memfisi bacengwa, basilutwe bawo basowa cisi ca Ijipiti. 
Mwami Leza wabalekela kuti kabaungilika, bacita cisi ca Ijipiti kuti kacilubizya, mbuli mukolwi mbwaziilika amalusi aakwe. 
Taakwe naba omwe mu Ijipiti, muvubi naa mucete uulemenede naba muntu buyo uukonzya kugwasya cisi ca Ijipiti.
Mubuzuba oobo Baijipiti bayooba mbuli bakaintu bayookankama mukuyoowa janza lya Mwami Leza Singuzuzyoonse eelyo libavuumukilide. 
Nyika ya Juda inooyoosya Baijipiti, kufumbwa uuyoomvwa zyacisi ca Juda uyooyoowa, akaambo kazeezyo Mwami Leza Singuzuzyoonse nzyakanzide kubacita.
Mubuzuba oobo baminzi yosanwe yamu Ijipiti bayoocaamba Cihibulu, bayookonkezya muzina lya Mwami Leza Singuzuzyoonse. Umwi waminzi eeyo uyooitwa kuti, “Munzi wa Zuba.”
Mubuzuba oobo kuyooba cipaililo ca Mwami Leza mukati kacisi ca Ijipiti, kuyoobikkwa kabwe kaciibalusyo ca Mwami Leza kumunyinza waco. 
Kayooba citondezyo cakuzibya kuti Mwami Leza Singuzuzyoonse mwali mucisi ca Ijipiti. Baakulilila Mwami Leza akaambo kabaabo babadyaminina uyoobatumina mufutuli, muvuni, nkabela uyoobafutula. 
Mwami Leza uyoolizibya lwakwe mwini ku Baijipiti, nkabela abalo mubuzuba oobo bayoomuziba Mwami Leza. Bayoomukomba mukumupa zipaizyo azituuzyo zyamaila, bayookonkezya ku Mwami Leza akuyoocita mbuli mbubakonkezya. 
Mwami Leza uyoosubula Baijipiti acuumo, uyoobauma amana uyoobaponya. Bayoopilukila ku Mwami Leza, nkabela uyooswiilila kukomba kwabo, eelyo uyoobaponya.
Mubuzuba oobo kuyooba mugwagwa mupati uuzwida ku Ijipiti kuyoosika ku Asiliya. Baasiliya banooyooboola ku Ijipiti abalo Baijipiti banooyooinka ku Asiliya. Baijipiti bayookomba antoomwe a Baasiliya.
Mubuzuba oobo Baisilayeli bayookomba kabali zisi zyotatwe a Baijipiti a Baasiliya, lino eeci ciyooba cileleko kunyika yoonse. 
Mwami Leza Singuzuzyoonse uyoobaleleka, uyooti, “Bantu bangu Baijipiti, Baasiliya mbindakalenga, a Baisilayeli lukono balelekwe.”
Mumwaka umwi mwami Saagoni wacisi ca Asiliya, wakatuma mupati waba silumamba kuti azoolwane munzi wa Asyidodi, nkabela wakaboola wazooulwana akuuzunda. 
Myaka yotatwe yakaindide Mwami Leza wakaambilide Izaya mwana wa Amozi kuti, “Samununa zisani zyamasaka nzyosamide andyasyo kumaulu aako.” Nkaako wakacita oobo, wakainka kaya bweenda acintanda katasamide andyasyo.
Ciindi munzi wa Asyidodi niwakazundwa, Mwami Leza wakati, “Mbubonya mbuli mubelesi wangu Izaya mbwaali kweenda cintanda kanyina andyasyo kwamyaka yotatwe, kuti cibe citondezyo cazintu ziyoocitika kucisi ca Ijipiti aca Kusyi, 
mwami waku Asiliya uyootola Baijipiti a Bakusyi mubwaange kabali cintanda kabanyina andyasyo. Uyooenzya baniini abapati matako kaalibonya, kuti Baijipiti bakafwe nsoni. 
Aabo bakali kusyoma cisi ca Kusyi akulikankaizizya cisi ca Ijipiti bayooyoowa akuusigwa nsoni. 
Mubuzuba oobo bantu bakkala mumbali lyankomwe yalwizi bayooti, ‘Amubone cacitika kuli baaba mbutwasyomede, aabo nkutwali kutijila kuti batuvune kuzwa kumwami wacisi ca Asiliya! Ino ono swebo tulatija buti?’”
Ngaaya makani aaamba zyankanda iili kumbali aalwizi. Mbubonya mbuli kambizi mbokafwempula mane kusikila kunyika yakumusanza, awalo sikusaala wazwida kunkanda, wazwida kunyika iiyoosya mbwaticite. 
Ndakabonesegwa cilengaano cikatazya, sikwaaba ulaaba, sikubweza ulabweza. Elamu kolwana, Mediya kosinkilizya! Njoomanizya mapenzi oonse aakaletwa a Babuloni. 
Akaambo kaceeci mubili wangu ulacisa kapati, ndijiswi nsungo zili mbuli zyamukaintu uuyanda kutumbuka, ndakatazigwa azeezyo nzemvwide, ndapenga azeezyo nzyebona. 
Ndazingwa mumoyo, akaambo kakuyoowa ndakankama, lubundu-bundu ndundali kusukamina, lwandiletela kuyoowa. 
Babamba matebule bayala masani, balya, banywa! Amunyamuke nywebo nobalupati-pati, amunanike ntobo zyanu! 
Mboobu mbwandaambila Mwami Leza, “Koya ukabikke mulindizi, kwamana azooambe eezyo nzyaabona. 
Abona baalumi bobilo-bobilo umwi aumwi katantide ambongolo ankamela, weelede kuti abalangisisye.” 
Mpawo mulindizi wakoompolola wati, “Buzuba abuzuba simalelo wangu, ndaima aŋanda ndamfu yakusompelela, busiku abusiku, ndalindilila.” 
Cakufwambaana ndabona baalumi bobilo-bobilo kabatantide amabbiza. Mulindizi wakaambilizya kuti, “Munzi wa Babuloni wawa, munzi wa Babuloni wawa. Mituni yoonse njibali kukomba yapwaika ansi.” 
Nobantu bangu Baisilayeli, mwapolwa mbuli maila aacuumino, pele ndamwaambila eezyo nzindamvwa kuzwa ku Mwami Leza Singuzuzyoonse, kuzwa kuli Leza wa Isilayeli.
Ngaaya makani aaamba zyacisi ca Edomu. Umwi muntu ulandiita kuzwa ku Siiya ulati, “Omulindizi ino busiku butene aali? Omulindizi ino busiku butene aali?” 
Mulindizi wakaingula kuti, “Buyanda kuca, nikuba boobo masiku alaboola alimwi! Naa kuti uciyanda kubuzya alimwi, uboole uzoobuzye.”
Ngaaya makani aaamba zyacisi ca Alabiya. Nywebo Nobadedani basinyendo nomuyaka zivuka muzyoonde zyamu Alabiya, 
amubaletele maanzi bafwide nyota amusanine batija, nobantu bamucisi ca Tema. 
Nkaambo batija mapanga, mapanga aasomwedwe, mata aabambilidwe kufusa, akubbebba kwankondo.
Mboobu mbwaandaambila Mwami, “Mumwaka omwe, mbuli mbwaamba sikubeleka, bulemu boonse bwamu Keda buyoomana. 
Basimata aabo batikasyaale, basilumamba bamu Keda banooli bace.” Mwami Leza, Leza wa Isilayeli nguwaamba.
Ngaaya makani aaamba zya kkuti lya cilengaano, ino ono ncinzi camupenzya cakuti nyoonse mwatalika kutanta atala aanduli. 
Yebo omunzi oozwide manyongwe, yebo omunzi wamazwanga akupampana? Aabo bakajaigwa tiibafwida munkondo pe. 
Basololi bako boonse batijila antoomwe, bajatwa kakunyina kulivuna. Boonse aabo bakajatwa bakatolwa mubwaange, mukuti bakatija basinkondonyina kulaale. 
Nkaako ndakati, “Amundileke, ndilile kapati, mutanduumbulizyi, akaambo kakunyonyoonwa kwabantu bokwesu.” 
Mwami, Mwami Leza Singuzuzyoonse, uyooleta buzuba bwamanyongwe bwakulyataukwa, akuyoowa mukkuti lyacilengaano, buzuba bwakupwayaula bwaanda bwamunzi, akulila muzilundu. 
Baelamu babweza mikutu, basinkalaki amabbiza. Bakii bagwisya ntobo mucikutu cayo. 
Makkuti ngoyandisya azwide nkalaki zyalo, basimabbiza balalindilila mumilyango yamunzi, 
zikwabilizyo zyamu Juda zyakawida ansi. Mubuzuba oobu wakalanga kuzisaka kuyobwedwe zilwanyo zyaŋanda yabwami, 
eelyo wakabona kuti bwaanda bwamunzi wa Devedi bwakali azibbanga-zibbanga, mpawo wakasinkula maanzi kuziba lyakunsi. 
Wakabala maanda aamu Jelusalemu, amane wakaamwaya kuti asinke-sinke bwaanda. 
Wakayaka ciziba akati kamalambo obilo abwaanda kuti kacijata maanzi aazwa kuziba lyakale-kale, pele tiimwacebukila kuli yooyo wakalipanga, nikuba kumulemeka ooyo wakapa muzeezo wambolyeelede kuba. 
Mwami, Mwami Leza Singuzuzyoonse, wakamwiita buzuba buya kuti mulile, mweeme mulijwe masusu, musame masaka. 
Pele ono bona, kuli kusekelela akukondwa kujaya ŋombe ambelele, mwiide kulya nyama akunywa waini, mulati, “Atulye, tunywe nkaambo junza tulafwa.” 
Mwami Leza Singuzuzyoonse wakandiyubunwida makani aaya aakuti, cinyonyoono canu eeci tacikoolekelelwa pe. “Mane kusikila mukafwe.” Mbwaamba Mwami Leza Singuzuzyoonse.
Mboobu mbwaamba Mwami Leza Singuzuzyoonse ulati, “Koya kuli yooyo mubanzi wamali, kuli Syebina mupati waŋanda yabwami. 
Ino ucita nzi kuno alimwi nguni wakuzumizya kuti uliside cuumbwe kuno? Nguni wakakuzumizya kuti ulikolwede cuumbwe mundomba, akukwezulula moyoolala mumwaala?
“Kocenjela, Mwami Leza uyanda kuti akujate akusowele kulaale, yebo omuntu sintanze. 
Uyookuvunga mane ukabe mbuli kabbudu akukusowela munyika mpati. Ooko uyoofwa, nkabela ankalaki zyako nkoziyoosyaala, yebo oosesemya kuli simalelo wako! 
Ndakutanda amulimo wako, ndakwaatula aabusena bwako.”
Mubuzuba oobo ndiyooita mubelesi wangu Elikimu mwanaa Hilikiya. 
Ndiyoomusamika jansi lyako akumwaanga lutambo lwako mucibuno akumupa bweendelezi bwako. Nguunooyoolela baabo bakkala mu Jelusalemu balunyungu lwa Juda. 
Ndiyoomupa makkii aaŋanda ya Devedi, eeco ncatikajalule taakwe uuyoocijala, eeco ncatikajale taakwe uuyoocijula. 
Ndiyoomukkazikizya kuti akajate mbuli nembe mubusena bwakwe nkabela uyooletela mukwasyi wakwe bulemu. 
Bulemu bwamukwasyi wakwe boonse bunooli alinguwe, kubikkilizya abwanzubo zyakwe. Boonse banooyeeme alinguwe mbuli mitiba miniini mbwiibikkwa akasanza.
“Mubuzuba oobo,” mbwaamba Mwami Leza Singuzuzyoonse, “Nkanka iikankamidwe kapati iyoozungaana, iyoozyulwa akuwa ansi, eezyo zibiya zibikkidwe alinjiyo ziyoowa,” Mwami Leza nguwaamba.
Ngaaya makani aaamba zyamunzi wa Taya. Amulilile nywebo nobasimato aaku Taasyisyi! Nkaambo Taya yanyonyoonwa, kucinyina ŋanda nociba cito casyaala. Mwamvwa makani aazwida kunyika ya Saipulasi lyapiluka mato aanu. 
Amuumune nywebo nobasambazi baku Sidoni mwakatuma bantu, kuunka mutala lyalwizi, 
kuti bakaule akuuzya maila aazwa kucisi ca Syihoo, butebuzi bwamulonga wa Nailo mbubwakamuvubya nimwakasambalana makwebo amisyobo yoonse. 
Kofwa nsoni omunzi wa Sidoni! Ayebo ocikwabilizyo calwizi, nkaambo lwizi lulati, “Nsinamyongedwe nikuba kuzyala, nsinalelede bana basankwa nikuba kukomezya basimbi pe.” 
Baijipiti bayoogambwa akuusa nobatikamvwe kuti munzi wa Taya wakanyonyoonwa. 
Amukoswede ku Taasyisyi, amulile nywebo nobantu bamunsumbu. 
Mwati ooyu ngomunzi waciindi-aciindi ooyo wakali kutuma bantu bawo mutala lyalwizi kuti ukatole masi aamwi? 
Ino nguni ooyo wakakanza kucita zintu zili boobu kumunzi wa Taya, munzi wakali wabami, munzi wakajisi basambazi bana babami, uuli aabasimakwebo badumide munyika? 
Mwami Leza Singuzuzyoonse nguwakakanza ceeci! Wakakanza oobu kutegwa amanizye kulikankaizya kwabo akaambo kazeezyo nzebakacita, akubanyanga bulemu baalumi aabo badumide munyika. 
Kolima myuunda, yebo omwana musimbi waku Taasyisyi, mbuli mulonga wa Nailo mbuufwasuka taakwe cikasya pe. 
Mwami Leza watandabika janza lyakwe atala aalwizi, wacita kuti malelo aawo akankame. Walailila kuti zikwabilizyo zyaku Kenani zinyonyoonwe. 
Omunzi wa Sidoni, kubotelwa kwako lino kwamana. Bantu bako badyamininwa. Nikuba kuti naa batijile ku Saipulasi, tabakooyoolikkalila pe. 
Amulange kunyika ya Bababuloni, bantu tabaciboneki limbi! Baasiliya bakacita kuti ibe nkanda yabanyama bamusokwe. Bakanungilila maanda aabo malamfu akwiisinkilizya, bakapwayaula zikwabilizyo zyayo, sunu lyakaba tongo. 
Amulile nywebo nomweenzya mato aaku Taasyisyi zikwabilizyo zyanu zyanyonyoonwa. 
Kuciindi eeco munzi wa Taya uyoolubwa kwamyaka iili makumi aali ciloba, eeyi njemyaka yakupona kwamwami. Pele yaakumana myaka iili makumi aali ciloba, ciyoocitika kumunzi wa Taya ciyooba mbuli bwaamba lwiimbo lwa mukaintu mwaamu nati, 
“Bweza kalumbu, endeenda mumunzi, yebo omukaintu mwaamu wakalubwa, kalizye kabotu kalumbu, imba nyimbo zinji, kutegwa uyeeyegwe.”
Myaka iili makumi aali ciloba yaakumana, Mwami Leza uyoosubula Taya. Uyoopilukila kuli yooyo wakamubwezede, unooya buvuula amalelo oonse aali aanyika. 
Nikuba boobo mpindu eeyo njaanooya bujana uzooipa ku Mwami Leza, takiiyoboli nikuba kwiibamba. Mpindu eeyo iyoopegwa baabo bakomba Mwami Leza, kuti bajane zyakulya zinji amasani mabotu.
Amubone, Mwami Leza uyoonyonyoona nyika, uyooitataula, uyooimwayaula, akumwaisya bantu bakkala mulinjiyo. 
Ciyoobasikila boonse ncimwi, ciyoocitika kumupaizi akubantu mbubonya, kuli simalelo akumuzike, kuli mukasimalelo akumusimbi mubelesi, kuli uuuzya akuli sikuula, kuli sikukweleta akuli sikukweletesya, kuli simpindu akuli sicikoloto. 
Nyika iyoonyonyoonenwa limwi, akusaalilwa limwi. Mwami Leza nguwaamba majwi aaya. 
Insi yayuma yaangana, nyika yoonse iluuside yaangana bulemu bwanyika bwapusama. 
Nyika yasofwaazigwa abantu bayo tabaswiilili milawo basotoka mbeta akutyola cizuminano citamani. 
Nkaako nyika yamana akaambo kakusinganyizigwa, bantu bamumo bapenga akaambo kamulandu wabo. Bantu bakkala munyika bamana, mbace buyo basyeede. 
Misaansa yayuma nkaako takucikwe waini, boonse bayandisya kulikkomanisya ono balasyolooka. 
Kulila kwansakalala takucimvwigwi, kuyoba kwakusekelela kwamana, kulila kwakalumbu kwamana. 
Nyimbo nzyobaimba nobanywa waini zyamana, bukoko bwabapapila. 
Munzi walupyopyongano waba tongo, milyango yamaanda ilipingidwe. 
Mumigwagwa boompolweda waini. Lutangalo lwamana kuyobeka koonse kwazimaana ansi. 
Munzi waba tongo, milyango yawo yapwaigwa. 
Eeci nceciyoocitika anyika amumasi oonse aanyika. Ciyooba mbuli ciindi muoliva nuutikaanyizigwa naa mbuli buvululwa nsaansa bantu nibamana kale kutebula. 
Balapozomoka, balaimbisya cakukondwa kuzwa kumbo batembaula bulemu bwa Mwami Leza. 
Nkaako nywebo nobakujwe amulemeke Mwami Leza, Leza wa Isilayeli. Amumulemeke nywebo nomuli munsumbu zyalwizi. 
Kuzwa kumagolelo aanyika tumvwide nyimbo yakuti, “Alemekwe ooyo Uululeme.” Pele mebo ndakati, “Ndamana, ndamana, maawe kulindime! Silweeno ulaamba, mulweeno silweeno ulaamba!” 
Ziyoosya, mulindi akakole zilamulindilila nywebo nobantu bamunyika. 
Kufumbwa ooyo uutikatije ziyoosya, uyoowida mumulindi, kufumbwa uutikazwe mumulindi, uyoowida mukakole. Mpulungwido zyakujulu zilijulidwe, ntalisyo zyanyika zilazungaana. 
Nyika yaandauka, nyika yapanduka, nyika yazungaanyizigwa. 
Nyika izeeleka mbuli mukolwi, itenkaana mbuli kaanda libbubbula guwo, yalemenwa milandu yabuzangi bwabo nkabela yawa, tiikaimi limbi pe. 
Mubuzuba oobo Mwami Leza uyoosubula basinguzu bakujulu mujulu abami ansi kunsi. 
Bayoosolwedelwa antoomwe, mbuli baange bali mumulindi, bayoobikkwa muntolongo bayoosubulwa kwaakwiinda mazuba manji. 
Mwezi uyoonyonganyizigwa, zuba liyoousigwa nsoni, nkaambo Mwami Leza Singuzuzyoonse nguuyoolela acilundu ca Ziyoni mu Jelusalemu. Uyoolela cabulemu kumbele lyabapati bawo.
O Mwami Leza, nduwe wangu,
Wakacita kuti munzi ube zilwi buyo,
Nkaako misyobo yanguzu iyookulemeka,
Nduwe nkubalikutijila bacete,
ambuli kupya kwamunkanda. Waumuzya kupyopyongana kwabamasi,
Acilundu eeci Mwami Leza Singuzuzyoonse, uyoopangila bantu boonse pobwe lyazilyo zinono, linooli pobwe lyawaini uulweela, nyama mbotu awaini mubotu kwiinda. 
Acilundu eeci uyoonyonyoona ceeco civumbilide bantu boonse, sani eelyo livumbilide misyobo yoonse. 
Uyoomanya lufu kwalyoonse alyoonse. Mwami Leza uyoosansamuna misozi munyika yoonse, uyoogwisya mapenzi abantu bakwe, munyika yoonse mbwiibede Mwami Leza nguwaamba.
Mubuzuba oobo bayooti, “Kasimpe ooyu ngo Leza wesu, twakamusyoma nguwakatufutula. Ooyu ngo Mwami Leza ngotwakasyoma, atutangale tukondwe mulufutuko ndwapa.”
Leza uyookwabilila cilundu eeci, pele bacisi ca Mowabu bayoolyataulwa mbuli bulyataukwa bufumba. 
Bayootandabika maanza aabo mbuli bantu badubbuka. Leza uyoolesya kantu-kantu kabo nikuba kuti kabacibwene kuyamba. 
Uyoomwaya zikwabilizyo zyabo zilamfu akuzibambasika, uyooziwisizya ansi, mulusuko.
Mubuzuba oobo bantu bayooimba lwiimbo oolu munyika ya Juda,
Kojalula milyango yamunzi kuti musyobo uululeme unjile,
Yebo O Mwami Leza,
Amusyome mu Mwami Leza kwalyoonse alyoonse,
Ulababombya aabo balinonomona,
Uyoolyataukwa, amaulu aabadyaminidwe, antaamo zyabacete.
Nzila yamululami ilibambasede, yebo ooluleme,
Iiyi, O Mwami Leza, tweendele munzila yamilawo yako,
Ciindi camasiku moyo wangu uyeeya nduwe,
Nokuba kuti mubi wamubeda aaluse, taiyi ziluleme,
O Mwami Leza janza lyako lilisumpukide, pele tabaliboni pe.
O Mwami Leza kotupa luumuno,
O Mwami Leza, Leza wesu,
Lino balifwide, tabaciponi,
Wavuzya musyobo wesu,
O Mwami Leza bakaboola kulinduwe mumapenzi aabo,
Mbubonya mbuli mukaintu uuminsi nayanda kutumbuka,
Twakali mbuli uuminsi, twakali kuminingana mukucisa,
Pele bafu bayoopona mibili yabo iyoobuka.
Kamuya nobantu bangu, amunjile mumaanda aanu, mulijalile mukati, amuyube kwakaindi kaniini, mane kusikila bukali bwakwe bumane. 
Amubone Mwami Leza ulaza kuzwa mubusena bwakwe, kuti asubule bantu bamunyika akaambo kazinyonyoono zyabo. Nyika iyootondezya bulowa oobo bwakatika mulinjiyo, tiikasisi limbi bantu bayo bakajaigwa.
Mubuzuba oobo, Mwami Leza uyoosubula apanga lyakwe, uyoobelesya panga pati jumu mubukali bwakwe, kuti ajaye citowe, nzoka iitija, citowe nzoka iilizingaila, uyoojaya cimpangaliko camumaanzi. 
Mubuzuba oobo mukaimbe nyimbo zyamuunda wamusaansa wakazyalisya, 
mebo nde Mwami Leza nduulanga nduutilila lyoonse. Nduucingilila sikati amasiku kutegwa kubule muntu uuunyonganya. 
Nsinyemede. Nicabota nikwali kuti kuli masonso naa mamvwa aandisinkilide, nindaagonkoola akwaatenta oonse. 
Kwataba boobo aaboole kulindime azookwabililwe, iiyi, aaboole kulindime tuyanzane. 
Mumazuba aaboola Jakobo uyoosimpa miyanda, Isilayeli uyoosyuuka akulangazya, nyika yoonse iyoozula micelo. 
Sena Mwami Leza wakasubula Baisilayeli mbuli mbwaakasubula basinkondonyina? Sena Baisilayeli bajaigwa mbuli bwakajaigwa basinkondonyina? 
Mwami Leza wakasubula bantu bakwe kwiindila mukubalekela mubwaange. Wakabalekela kuti batolwe aguwo kkali lizwida kujwe. 
Zibi zya Baisilayeli ziyoolekelelwa buyo kuti naa bapwayaula zipaililo zyamabwe zya Asyela mane zyaba mbuli mulambo, akuti mituni yaleza mukaintu Asyela noziba zipaililo zyatununkilizyo zyoonse bazimwaya. 
Munzi uukwabilidwe waba tongo, ooko kucelela boombe, nkobabutila, balanumpula matu mitabi iisyaala buyo mbuboobu. 
Tutabi-tabi twayuma, tulatyolwa, bamakaintu ntobakutuzya mulilo. Nkaambo mmbantu batamvwisyi zintu, nkaako wakababumba takabeengeleli pe, mulengi wabo takabafwidi luzyalo.
Mubuzuba oobo Mwami Leza uyooboozya bantu bakwe kutalikila kumulonga wa Yufuletisi kuyoosika kukalonga ka Ijipiti. Uyoobabunganya omwe-omwe.
Mubuzuba oobo mweembo mupati uyoolila. Aabo bakatimane mu Asiliya abaabo bakali mubwaange mu Ijipiti bayooboola akuzookomba Mwami Leza acilundu cisalala eeci ca Jelusalemu.
Maawe kubwami bwabakolwi baku Efulemu! Maawe kubalemenede bawo balo babbuluka mbuli maluba-luba. Munzi uuli kutala lyakkuti lyambolezi lyamisaansa zyakupanzya waini uubakola. 
Amubone Mwami Leza wabona kale muntu umwi muyumu, singuzu. Uyooboola mbuli civulamabwe, mbuli guwo lityoloola, mbuli mulonga uuzwide cakufwasuka uukunkisya, uyoonyonyoona cisi cabo. 
Kulisumpula kwabasololi bakolwi kuyoolyataulwa kunsi aamaulu. 
Bulemu bwabo bwabbuluka mbuli maluba-luba, munzi uuli kutala lyakkuti lyambolezi, uyoomana mbuli nkuyu ntaanzi kubizwa, bantu balazicela akuzilya mbuzyabizilwa buyo. 
Mubuzuba oobo Mwami Leza Singuzuzyoonse uuyooba mbuli musini wabulemu, maluba-luba aaebeka kubantu bakwe basyeede. 
Uyoobapa babetesi maanu aakubeteka buluzi akupa camba kuli baabo balindilila milyango yamunzi.
Alimwi abalo aaba baladadalika akaambo kawaini akuzeeleka akaambo kabukoko. Bapaizi abasinsimi baladadalika akaambo kabukoko, waini wabanzinzilisya, balazeeleka akaambo kabukoko, basinsimi tabamvwisyi zilengaano akaambo kakukolwa, tabakosoli bweelede twaambo ntobaletelwa. 
Matebule ngobabelesya oonse abijide malusi, taakwe aatalibonyi kubija ooku pe. 
“Ino usoleka kwiisya bani? Ino mbaani mbalungulwida makani? Sena twaba balesi aabo bakaleka onoono kunyonka? 
Usoleka kutwiisya asyoonto-syoonto, ijwi ajwi, muzila amuzila, ciiyo aciiyo. Moonse oomu ulati, ‘Aawa awaawa.’” 
Kuti naa tamundiswiilili, ncobeni Leza uyoobelesya bazwamasi baambaula musyobo uumbi-umbi kuti bazoomwiisye. 
Mbambabo mbaakaambila kuti, “Oobu mbusena bwakulyookezezya, aabo bakatede abalyookezye, mboobu busena bwakulyookezezya, pele balo tiibakaswiilila.” 
Nkaako majwi aa Mwami Leza ayooba aakuti, “Asyoonto-syoonto, ijwi ajwi, muzila amuzila, Ciiyo aciiyo. Moonse oomu ulati aawa, awaawa, kutegwa bakawe busaleme, bakacisigwe akujatwa.”
Lino amuswiilile nywebo nobantu basikantu-kantu, nomulela bantu omuno mu Jelusalemu. 
Mulalisumpula mulati, “Twakapangana cizuminano alufu, tatuyoowi cuumbwe. Mapenzi aakuboola taakoozootuguma, mukuti kubeja caba citijilo cesu, bubeji bwaba ciyubilo cesu.” 
Lino mboobu mbwaamba Mwami Leza, “Amubone ndabikka mu Ziyoni bbwe jumu, bbwe lyacooko bbotu kuti libe lyantalisyo njumu, ooyo uusyoma takatyompwi. 
Buluzi buyooba nentambo yakupimya, bululami buyooba nceceelesyo. Maanzi acivulamabwe ayookukula matijilo aanu, nkokuti kubeja kwanu, maanzi avumpa mayubilo aanu. 
Cipangano canu alufu eeci ciyooba cabuyo, cizuminano canu acuumbwe tacikamugwasyi. Mapenzi aakuboola ayoomusikila anywebo. 
Kufumbwa mapenzi anooboola anoomukukulizya, cifumo-fumo, sikati asikati, masiku amasiku anoomukukulizya. Mwaakumvwa makani aaya muyooyoowa.” 
Bulo mbufwiifwi cakuti tamukonzyi kulyoolweda mpawo, ayalo ngubo ninsyoonto cakuti tamukonzyi kulivungaila. 
Mwami Leza uyoonyamuka mbuli mbwaakacita acilundu ca Pelazimu, uyoonyamuka mbuli mbwaakacita kukkuti lya Gibiyoni, kuti acite mulimo wakwe, mulimo uutanabwenwe, mulimo mupya, mulimo uumbi-umbi. 
Lino amuleke kusampaula kwanu, mwatacita boobo mulaangwa anketani ndemu, Mwami, Mwami Leza Singuzuzyoonse wandaambila zyakunyonyoonwa kwanyika yoonse.
Amuswiilile mumvwe jwi lyangu, amuteye matwi mumvwe nzendaamba. 
Ciindi mulimi nalima kuti alibambilile kusyanga sena inga wiide kulima ciindi coonse? Sena inga wiide kupandaula akupwasyaula makomwe? 
Namana kupwayaula makomwe, sena tasyangi mbuto yamabele akuminza mbuto yabwengo? Sena tasyangi maila mwaaelede, bulotwe mumuunda wabo, amaila muceme mumuunda wawo? 
Leza wakwe ulamulailila, ulamwiisya nzila mbotu. 
Mabele taapolwa cilayi, nociba cikwiliba kupola kumini, mabele apolwa aacisako, kumini upolwa aakasako. 
Kuti koyanda kupanga cinkwa weelede kuziya maila, caamba kuti topoli maila mane kusikila apandauke. Nikuba kuti wainzya cikwiliba amaila aayo, mabbiza aakwela cikwiliba taakaapandauli pe. 
Zyoonse eezi zizwa ku Mwami Leza Singuzuzyoonse, uugambya mukulailila kwakwe, ulagambya mubusongo bwakwe.
Maawe kulinduwe omunzi wacipaililo ca Leza, munzi ooyo Devedi mwaakakkede. Kwasyaala buyo mwaka womwe naa yobilo kocilya mapobwe. 
Nikuba boobo njoosinkilizya munzi wa Aliyeli, uyoolila akweema, munzi uyooba mbuli nkanzo yacipaililo. 
Yebo omunzi njooyaka zivuka cakukuzinguluka, njoozingulusya maanda malamfu aakusompelela, ndiyooyaka zitantaala zyakusinkilizizya. 
Waakuzundwa uyookanana kuzwa muvu, uyoopetekezya kuzwa mulusuko. Ijwi lyako liyoomvwigwa mbuli citowe muvu, uyoopetekezya kuzwa muvu. 
Pele basinkondonyoko banji bayooba mbuli kobbo-kobbo lyavu, makamu-makamu aabacete ayooululuka mbuli bungu. Cakufwambaana, mukaindi kaniini buyo, 
Mwami Leza Singuzuzyoonse uyooboola amabbalu-bbalu, mukuzungaana kwanyika, muzunzumina mupati, bbubbula aguwo pati abbalabala lyamulilo uusyukuta. 
Makamu-makamu aamisyobo yoonse aayo aalwana munzi wacipaililo ca Leza akupwaya mayubilo aawo akuusinkilizya, ayooba mbuli uulota buyo abona cilengaano masiku. 
Mbuli muntu uufwide nzala nalota kulya, ulasinsimuka pele ucifwide nzala, naa mbuli muntu uufwide nyota nalota kunywa maanzi, ulasinsimuka pele ucifwide nyota. Mbombubo mbociyooba kumakamu-makamu aamisyobo eeyo iilwana cilundu ca Ziyoni.
Amwiindilizye mukufubaala kwanu! Kamoofweede kuti mutaboni, amukolwe kutali kukolwa waini, kamuzeeleka kutali kuti mukolwe bukoko. 
Mwami Leza wamuletela ŋonzi zinji, wajala meso aanu, mwabula basinsimi, wamuvumba mitwe yanu, mwabula mulangi. 
Cilengaano coonse eeci cimubedelede mbuli majwi buyo aabbuku linamatidwe. Kuti naa mukape umwi akuti, “Bala eeci musa,” uyooingula kuti, “Nsikonzyi pe, lilinamatikidwe.” 
Naa mukape umwi uutakonzyi kubala bbuku eelyo mukati, “Bala eeci musa,” uyooingula kuti, “Nsizi kubala pe.” 
Mwami Leza uyooti, “Bantu aaba balaswena afwiifwi andime amilomo yabo, akundilemeka amilomo yabo, pele myoyo yabo iili kule andime kundikomba nkobakomba nkwamilawo iiisya bantu, balo bazumina buyo. 
Nkaako bantu aaba ndiyoobagambya alimwi, ndiyoocita zigambya, ziyoobagambya ncobeni, busongo bwabasongo buyoobamanina, bucenjezu bwabacenjede buyoozimaana.”
Maawe kubantu basisa makanze aamiyeeyo yabo kuzwa ku Mwami Leza, aabo bacita milimo yabo mumudima bayeeya kuti, “Ino nguni uunga watubona? Nguni uunga waziba?” 
Mupilinganya zintu zyoonse, muyeeya kuti mubumbi uleelene abulongo. Sena inga cintu cakabumbwa cakonzya kwaambila yooyo wakacibumba kuti, “Enduwe wakandibumba pe?” Sena cibiya cilakonzya kwaambila mubumbi waco kuti, “Taakwe ancozi pe?” 
Muciindi cisyoonto, Lebanoni iiyoosandulwa kuba muunda wambolezi, awalo muunda wambolezi uyooba cisaka. 
Mubuzuba oobo musinkematwi uyoomvwa majwi aamubbuku, mumudima uusiya mbi moofu uyookonzya kubona. 
Babombe myoyo bayoosekelela mu Mwami Leza alimwi. Babulide bayoosekelela muli Uusalala wa Isilayeli. 
Bateeteleli bayooloba, basampaula bayoozimaana, boonse bamucita zibi bayoonyonyoonwa. 
Boonse aabo bamvwiya bantunyina aabo bapingilila bavuna munkuta, bamvwa bumboni bwakubeja akupezya milandu bantu batakwe milandu. 
Nkaako mboobu mbwaamba Mwami Leza ooyo wakanununa Abulahamu, kuli balunyungu lwa Jakobo, “Jakobo taakwe nayoousigwa nsoni alimwi, taakwe nayoobijilwa. 
Baakubona bana aabo mbenjoobapa, bayooziba zina lyangu lisalala bayooziba bulondosi bwa Uusalala wa Jakobo, bayooyoowa Leza wa Isilayeli. 
Aabo bafuba-fuba basweekede bayoomvwisya zintu, aabo batongooka bayoozumina kwiisigwa.”
“Maawe kubana bazangi, ‘mbwaamba Mwami Leza, aabo bacita zeezyo nzindatakabaambila, bapangana zizuminano nzentayandi, bailika zibi azibinyina. 
Balainka ku Ijipiti kabatabuzyi kulaya kwangu, bayandaula kugwasigwa kuli Falo kuti kabakwabilila. Bayanda kulivunina mucimvule Caijipiti. 
Pele lukwabililo lwa Falo luyoomuusya nsoni, kuvuna kwa Ijipiti kuyoomufwisya nsoni. 
Nikuba kuti balijisi balupati-pati mu Zowani, batumwa babo bakasika mu Hanesi. 
Boonse bayoousigwa nsoni, akaambo kabantu aabo batakonzyi kubagwasya, batakwe mulimo, bajazya buyo nsoni.’” 
Ngaaya makani aaamba zyabanyama bakumusanza ku Negebu. Munyika yamakatazyo akuusa, yabasyuumbwa beenze abazyazyi, yabacipile abaciduntula. Batumwa babwezede mbono zyabo amikuli yambongolo, aziyobwedo zyabo antunda zyankamela, batola kucisi ciya citaleteli mpindu. 
Batola ku Ijipiti iitakakonzyi akugwasya. Nkaako ndiita kuti Lahabu, iitalijaili kaputa.
Lino koya ulembe acilembelo, ulembe mubbuku, kuti mumazuba aaboola, bbuku liyooba kamboni uutamani. 
Bantu aaba mbazangi, mbalucengo, batayandi kuswiilila malailile aa Mwami Leza. 
Baambile balangi kuti mutanoociboni limbi zilengaano kubasinsimi balati, “Mutanootulwiidi zilengaano ziluleme pe. Kamunga kamutwaambila nzetuyanda zilikke. Kamusinsima zitali nzizyo. 
Amuzwe munzila muleye, amuleke kutwaambila zya Uusalala wa Isilayeli.”
Nkaako mboobu mbwaamba ooyo Uusalala wa Isilayeli, “Akaambo kakuti mwakaka mulumbe ooyu, musyomede zyakudyamininwa akusyoma zyalucengo, 
cibi eeci cilamubeda mbuli bwaanda bulamfu bwaŋanzi, bufwambaana kukolomoka akuwida ansi. 
Muyoopwaika-pwaika mbuli cibiya cabulongo, muyoopwaika cakweetezya, cakuti aakati katubeela-beela taakwe komwe kayooyeeyegwa, nokaba kakuyokolweda mililo, naa kutesya maanzi mucitelekezyo.”
Lino mboobu Mwami Leza, Uusalala wa Isilayeli mbwaamba ulati, “Amuboole kulindime mundisyome, ndendilyo nomuyooba aanguzu akulikkalila. Nikuba boobo nywebo mulakaka.” 
Mwakati, “Peepe, tuyootija amabbiza eesu, nkaako muyootija ncobeni!” Mwakati, “Tuyootanta mabbiza aazuza.” Pele aabo bamutandaanya banooyoozuzisya. 
Bali cuulu bayootija muntu omwe aakubakonga, naa bosanwe bamukonga nyoonse muyoolilimuka, mane kusikila mukasyaale mbuli cisamu candembela ciimvwi atala aacilundu. 
Nikuba boobo Mwami Leza uyandisya kumubeda aaluse nywebo ulamweengelela lyoonse. Nkaambo Mwami Leza ngu Leza wabululami, Balilelekedwe balangila mulinguwe.
Nywebo nobantu bamu Ziyoni bakkala mumunzi wa Jelusalemu tamuciyoolili limbi pe. Mwami Leza uyoomubeda aaluse mwaakumulilila kuti amugwasye! Mbwatikamvwide buyo uyoomuvuwa. 
Mwami Leza uyoolekela kuti mukajane buyumu-yumu, pele walo mwini uyoomwiisya, tamukamuyandauli buya pe. 
Nikuba kuti mukaleye munzila yanu, muyoomvwa jwi lyakwe kaliti, “Eeyi njenzila, amweende mulinjiyo.” 
Eelyo muyoosampaula mituni yanu yakazilululwa ansiliva, zikozyanyo zyakazilululwa angolida. Muyoozisowa mbuli zintu zisampukide, muyooti, “Nsiciyandi akumubona kamuzwa.” 
Eelyo mwaakusyanga, Mwami Leza uyoomutumina mvula, zilyo ziyoomena zinooli zinji, ceyo cini. Mubuzuba oobo ŋombe zyanu ziyoocelela mumacelelo mapati. 
Basune ambongolo zilima ziyoolya bwizu bulibedelede amasenga, zilyo eezi ziyoovwelenganyizigwa mukubelesya mafoloko amafocolo. 
Mubuzuba basinkondonyoko mbomuyoobajaya, maanda malamfu aakuwa, maanzi ayookunka kuzwa muzilundu zilamfu, amutulundu toonse. 
Mwezi uyoobala mbuli zuba mumunzi, uyoosensela kwaziindi zili ciloba, uuyooba mbuli mumuni wamazuba aabalisya aali ciloba. Mubuzuba Mwami Leza mbwayooanga zicuzu zyabantu bakwe akuponya zilonda eezyo nzyaakabacisa.
Amubone zina lya Mwami Leza lyazwida kulaale, lyuuntumuka busi butondezya kunyema kwakwe. Milimo yakwe njabukali, mulaka wakwe mulilo uusyukuta. 
Kuyoya kwakwe kuli mbuli fwipi-fwipi lyamaanzi aabbizya. Ulatenkaanya nyika akwiinyonyoona, ulalesya makanze aabo. 
Nywebo muyooimba mbuli mubuzuba lisekelelwa pobwe. Myoyo iiyosekelela mbuli mubuzuba bantu nobaya kucilundu ca Mwami Leza mwaala wa Isilayeli kabaya busiba amitetele. 
Mwami Leza uyoolekela muntu umwi aumwi kuti amvwe jwi lyakwe, mukukalala. Kuyooba kuvwilima kwamulilo amabbalu-bbalu, civulamabwe amvula yamuyoba. 
Baasiliya bayooyoowa baakumvwa jwi lya Mwami Leza, aakubauma amusako wakwe. 
Lino Mwami Leza aakubauma, bantu bakwe banooyoogamide kwiimba nyimbo zyansakalala atulumbu. Leza lwakwe mwini nguuyoolwana Baasiliya. 
Kaindi-kaindi kwakabambwa kalambwe kamulilo ooko kuyooba mulilo kuti ukatente muleli mupati waku Asiliya. Munji ulabbilwa ulundikidwe dwi lyankuni. Mwami Leza nguuyooufulida kuti ukavutuke, zikayake nkuni zyawo.
Maawe kuli baabo bainka ku Ijipiti kuti bakajane lugwasyo, aabo basyomede mabbiza, basyoma basilumamba batanta mabbiza, pele tabacebukili kuli Uusalala wa Isilayeli, nikuba kukumbila Mwami Leza kuti abagwasye. 
Nikuba boobo awalo Leza mmusongo, ulakonzya kuleta mapenzi, taleki ncakanzide kale kucita. Uyoosubula basizinyonyoono, bagwasilizya bamucita zibi. 
Baijipiti mmbantu buyo, tabali Leza pe, mabbiza aabo aalo mmubili buyo, tuuli muuya pe, Mwami Leza aakutandabika janza lyakwe basikugwasya abagwasigwa bayoowa, boonse bayooloba.
Mboobu Mwami Leza mbwaandaambila, “Mbubonya mbuli syuumbwa mbwabuluma, syuumbwa mupati mbwavwalamina munyama, nikuba kuti nkamu yabeembezi yaitwa kuti bamutande, tayoowi kuyobeka kwabo, nikuba kukatazigwa akusoola kwabo, mbubonya oobo ambebo nde Mwami Leza Singuzuzyoonse ndiyooseluka kuti ndizoolwanine acilundu ca Ziyoni mpocili ansonje. 
Mbuli kayuni kababama atala aaciteente, awalo Mwami Leza Singuzuzyoonse uyookwabilila munzi wa Jelusalemu, uyooukwabilila akuuvuna, uyoouvumbilila akuuvuna.”
Leza wakaamba kuti, “Nobantu ba Isilayeli, mwakandibisizya akundizangila pele amuboole kulindime.” 
Mubuzuba oobo umwi aumwi wanu uyookaka mituni yansiliva ayangolida, maanza aanu aacita zibi ngiyakapanga. 
Cisi ca Asiliya ciyoonyonyoonwa apanga pele litali lyamuntu uulya maila. Bayootija panga eelyo, bakubusi babo bayoobelesegwa mucibbalo. 
Mayubilo aabo ayoowa akaambo kakuyoowa kwabo, baakubona kuti nkondo yababbebbela basilutwe babo bayoonyongana, mbwaamba Mwami Leza, ooyo uuli aamulilo mu Ziyoni, uuli aacikko mu Jelusalemu.
Amubone kuyooba mwami uuyoolela mubululami, abalo beendelezi bayooendelezya mubuluzi. 
Umwi aumwi wabo uyooba mbuli cisitilizyo caluuwo aciyusilo camvula. Bayooba mbuli tulonga twamaanzi munkanda, mbuli cimvule candomba pati mucimpayuma. 
Meso aabaabo babona, taakavululati, matwi aabaabo bamvwa ayooswiilila. 
Bantu batajati camba, bayooziba akumvwisya, basikamaama, bayoonongosola kwaamba. 
Bafuba-fuba tabaciyooambwi kuti balilemenede naluumpa taciyoolemekwi. 
Mufuba-fuba waamba zyabufuba-fuba, ncayeeya buyo nkucita zibi. Ulacita zintu zibi, ulaamba zyakubejelezya Mwami Leza. Tayandi kusanina bafwa nzala, bafwa nyota tabapi maanzi. 
Nzila zyanaluumpa nzyabubi, ulapanga nzila mbi, kuti anyonyoone bacete akubeja kwakwe, nikuba kuti zyaamba babulide zililuzi. 
Pele uulemenede uyeeya buyo zintu ziluleme, kwiindila mumilimo yakwe iiluleme ulaima nji.
Lino nywebo nobamakaintu nomulikkalilide amunyamuke mundiswiilile, nywebo nobamatumbu amumvwe ncenjanda kwaamba! 
Mwaka waakuzinguka buniini buyo nywebo nomutakwe anzomulibilika muyookankama taakwe nsaansa nzyomuyootebula, taakwe micelo njomuyootebula. 
Amukankame nywebo nobamakaintu nomulikkalilide, amuzyangame nywebo nobamatumbu nomutakwe ncomulibilika! Amusamunune zisani, musame masaka muzibuno zyanu kutondezya kuusa. 
Amulyuume-ume acamba mukuusa akaambo kamyuunda yanu mibotu, akaambo kamisaansa yanu iizyede 
anyika yabantu bokwesu, nyika iizwide masonso aamamvwa, iiyi, amulile akaambo kamaanda oonse aakulida mapobwe amunzi ooyu walutangalo. 
Iŋanda yabwami iyoosyaala buyo mbuboobu, munzi wakuyobeka bautija. Cilundu ca Ofeli amaanda malamfu aakusompelela ayooba mena aabanyama kwalyoonse alyoonse, ooko mbongolo nkoziyoosobanina, mbelele nkoziyoocelela, 
mane kusikila tukasikilwe muuya uuzwa kujulu, nkanda yaakuba nyika yambolezi, awalo muunda wambolezi uyooba cisaka. 
Munyika yoonse bululami abuluzi buyoocitwa. 
Akaambo kakuti boonse banoocita ziluleme kuyooba luumuno akulikkalila kwalyoonse alyoonse. 
Bantu bangu bayokkala mumaanda aabo muluumuno, bayooliiba kaatakwe zibanyonganya. 
Nikuba kuti civulamabwe ciyoopwaya cisaka akumwaya munzi, 
pele nywebo muyoolelekwa, muyoosyanga mbuto zyanu munsi aatulonga toonse, ŋombe ambongolo zyanu ziyoolicelela.
Maawe kulinduwe osikunyonyoona, yebo ootananyonyoonwa. Maawe kulinduwe osikwaaba, pele yebo tonaabidwe! Waakuleka kunyonyoona, uyoonyonyoonwa, waakuleka kwaaba uyooabwa! 
Kotubeda aaluse O Mwami Leza, nduwe ngotusukeme. Kotupa nguzu cifumo-fumo cili coonse, kotufutula ciindi notuli mumapenzi. 
Ciindi nozuma ajwi lyako bantu balatija, nonyamuka, misyobo yabantu ilamwaikizyanya. 
Balabunganya zisaalo mbuli bacamusokonya mbobabunganya, mbubonya mbuli cikwikwi mbocisotooka, abalo bantu mbobazivwampila. 
Mwami Leza ulalumbaizigwa, bulelo bwakwe buli koonse-koonse nguubeteka mu Ziyoni cabuluzi. 
Uyooba nentalisyo njumu kwaciindi coonse, bantu bakwe nguubapa busongo aluzibo, kulemeka Mwami Leza nciyobwedo cakwe. 
Amubone baalumi basicamba baloompolola cakulila kuti bagwasigwe, basiluumuno balalila kapati. 
Migwagwa yoonse baisiya, taakwe basilweendo baceenda mulinjiyo. Cipangano cabo bacityola, bakamboni baco basampaulwa, taakwe uucilemekwa pe. 
Bantu bamunyika balalila, bamana, Lebanoni yausa, yagunwa, Syaloni yaba mbuli Alaba nkanda. Cisi ca Basyani acilundu ca Kaameli zyakunkumuka.
Mwami Leza wakati, “Lino ndilaima, lino ndilalumbaizigwa, lino ndilamutondezya nguzu zyangu. 
Nzyomuyeeya azyoonse nzyomucita nzyabuyo. Muuya wangu uli mbuli mulilo uusyukuta. 
Bantu bayoopya kusikila bakabe mbuli malambo bayootentwa mbuli ziteyo zyamamvwa mbozitentwa.” 
Nywebo nomuli kulaale amumvwe ncindacita kuno, nywebo nomuli afwiifwi amusyome kuti ndaanguzu. 
Basizibi mu Ziyoni baliyoowede, balakankama aabo batalemeki Leza. “Nguni akati kesu uukonzya kukkala amulilo uusyukuta? Nguni akati kesu uukonzya kukkala amulilo uuyaka lyoonse?” 
Ngooyo weenda cakululama akucita zilondokede, ooyo uukaka mpindu iizwida mukulida bantu, uutayandi kutambula masinkamulomo, ooyo uutavwelani abaabo bakanza kujaya bantu, uutayandi kubona bubi ameso aakwe pe. 
Ngomuntu ooyo uuyookkala mujulu, uuli aacitijilo ciyumu mbuli cilundu. Unooyoopegwa zyakulya, maanzi taakamumanini pe.
Muyoobona mwami mubulemu bwakwe alimwi muyoobona nyika iibambasede kulaale. 
Muyootungumana akuyeeya ziyoosya eezyo nzimwakabona muyooti, “Ino uli kuli silutwe uulya? Ino uli kuli uulya wakali kutezya? Ino uli kuli mupati wamaanda aakusompelela?” 
Bantu basikantu-kantu tamukababoni limbi, aabo bali aamwaambo muyumu, baamba cisyobo cimbi-cimbi ncomutakonzyi kumvwa. 
Amulange ku Ziyoni munzi motulida mapobwe. Nyoonse mulabona munzi wa Jelusalemu uuli aabukkalo bubotu. Muli nguwo muli tente litakooyoogwisigwa, nembe zyalyo tazikoojugwa, niiba ntambo yakupimya tiikakosoki. 
Ooko Mwami Leza wesu mubulemu bwakwe uyootugwasya. Buyooba busena buli mbuli milonga iikwakwabukide atulonga. Ooko mato mapati amaniini taakaindi. 
Mwami Leza wesu mmubetesi, Mwami Leza wesu nguutulailila, Mwami Leza ngo Mwami wesu, ngonguwe uuyootuvuna. 
Ntambo zyamato aabasinkondoma zyatebunuka, musemo wabwato tuuciimvwi, tabakakonzyi kukwapamika masani aakubweenzya. Nkabela nzibasaala zinji ziyooabanwa, abalo balemu bayoobweza zimwi. 
Taakwe naba omwe uukkala mu Ziyoni uuyooti, “Ndaciswa.” Zinyonyoono zyabaabo bakkala kooko ziyoolekelelwa.
Amuboole aafwiifwi nywebo nobantu bamasi oonse muswiilile! Amuteye matwi muswiilile nywebo nobantu. Nyika aimvwe azyoonse zili mulinjiyo, nyika yoonse mbwiizulwa azyoonse zyeendeenda mulinjiyo. 
Mwami Leza wanyemena masi oonse, ampi zyabo. Uyoobanyonyweeda limwi, uyoobaaba kuti bajaigwe. 
Beenzinyina bajaidwe basowelwa anze, mitumba yabo iyoonunka, zilundu ziyoosalala bulowa bwabo. 
Zyoonse anyenyezi zyakujulu ziyooenzemuka, julu liyoovungwa mbuli bbuku, makamu aazibala kujulu ayooloka, mbuli matu aakayuma aamusaansa, ziyooba mbuli nkuyu zinyanide. 
Mwami Leza ulilibambide kale panga lyakwe mujulu, nkabela lilayasa Baedomu, bantu aabo Leza mbaambide kuti banyonyoonwe. 
Panga lya Mwami Leza liyoobbila mubulowa liyoovumbwa amafuta aabo, mbubonya mbuli bubede bulowa amafuta aambelele aampongo zyapaizigwa, mbuli mafuta aansa zyabagutu. Mwami Leza ujisi cipaizyo ku Bozila, uyoonyonyoona bantu banji ku Edomu. 
Bantu bayoojaigwa mbuli banyati, mbuli tupoho abapoho. Nyika yabo iyoosalala malowa, lusuko luyooemeema mafuta. 
Mwami Leza ulijisi buzuba mbwayoobweedezya nkoto, mwaka ngwayoobweedezezya, kuti akavune Ziyoni. 
Milonga yamu cisi ca Edomu iyoosanduka akuba taala, bulongo bwaco buyoopya mbuli salufa. Nyika yaco yoonse inooyoopya mbuli taala. 
Inooyoopya sikati amasiku, busi bunoosuntumuka kuzwa mulinjiyo mane kukabe kutamani. Mumazyalani oonse inooli buyo tongo, taakwe muntu uutikeendeende muli njiyo alimwi pe. 
Iyooba nyika iikkala batumba anungu, masiku-siku abacikwangala, Leza uyoolandabula ceelezyo camanyongwe mulinjiyo, alimwi acipimyo calupyopyongano kubalemede bayo. 
Balemenede bayo banoonyina kabo kayooambwa kuti nkabwami oobo, bana babami boonse bayooloba. 
Mumaanda aabwami kuyoomena mamvwa munoojanwa zincenya amasonso. Bamwaaba abatumba mobanooyookkala. 
Banyama bamunkanda banooswaangana abasuntwe, njeleele kaziitana, mazimumwaangala nkwaanokkala ooko, ayoolijanina busena bwakulyookezezya. 
Ooko tumba uyoofuka-fuka akutula mayi, uyooakonkona, akufukatila bana bakwe munsi amababa aakwe, ooko bankompe bayoobungana umwi aumwi anseke yakwe. 
Kamuya mulange mubbuku lya Mwami Leza mubale lilati, “Taakwe wabaaba uyoofwa, taakwe noiba yomwe nseke iiyoobula mukombwe. Nkaambo lwakwe Mwami Leza nguwaamba Muuya wakwe uyoobayobolola antoomwe. 
Mwami Leza nguubaapawida nyika, janza lyakwe ndelibaabila natondezya. Bayookkala munyika eeyi mane kukabe kutamani, bayokkala oomu kwamazyalani oonse.”
Nkanda acimpayuma ziyootangala,
Nkanda iyooimba cakutangala,
Mubayumye-yumye bali aamaboko mateteete,
Amwaambile boonse bayoowede kuti,
Boofu bayookonzya kubona,
Balema bayookonzya kutambala mbuli mbaambi,
Musenga uupya uuyooba ciziba,
Kuyooba mugwagwa ooko uyooitwa
Ooko kunoonyina syuumbwa,
aabo Mwami Leza mbaakanununa bayoopiluka.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Mumwaka wakkumi aine wakulela kwa Hezekiya, Senakelibu, mwami waku Asiliya wakaboola kuzoolwana minzi yamu Juda iikwabilidwe akwiitola. 
Mwami waku Asiliya wakatuma mulailili wabasikulwana amaulu ampi mpati kuzwa ku Lakisyi kuti bainke kuyoolwana mwami Hezekiya ku Jelusalemu. Lino mulailili wabasikulwana aamaulu naakaakwiima kukankolola kali kutala lyaziba lili kumugwagwa wamuunda wasikusanzya, 
Eliyakimu mwanaa Hilikiya mweendelezi waŋanda yabwami a Syebina mulembi a Jowa mwana wa Asafu sikubamba makani aalembwa, bakainka kulinguwe. 
Mulailili wabasilumamba wakati, “Amwaambile Hezekiya muti, ‘Mboobu mbwaamba mwami mupati,’ mwami waku Asiliya ulati, ‘Ncinzi cikutunzizye?’ 
Waamba kuti ulakonzya kulwana pele ulikankaizya buyo, nguni uukupede ntunda yakuti undizangile? 
Bona, lino usyomede Ijipiti, pele ooku kuli mbuli kusyoma lubu lutyokede lukonzya kuyasa yooyo uulujata mbuli musako mumaanza. Oobo mbwabede Falo mwami waku Ijipiti alimwi mbwakonzya akucita kuli yooyo uumusyoma.” 
Pele yebo kuti naa wandaambila kuti, “Tulasyoma mu Mwami Leza wesu,” sena tali nguwe ooyo Hezekiya ngwaakamwaila malende azipaililo akwaambila bantu bamu Juda amu Jelusalemu kuti, “Mweelede kukombela acipaililo eeci.”
Lino boola mupangane asimalelo wangu, mwami waku Asiliya, ndilamupa mabbiza aali zyuulu zyobilo, kuti naa kamukonzya kujana basikwaatanta. 
Ino kayi mbuti mbomukonzya kusampaula naba musyoonto wababelesi basimalelo wangu kakuli musyoma Ijipiti kuti imupe nkalaki abasimabbiza? 
Kwiindilizya waawa sena ndaliboolela buyo kuzoonyonyoona busena oobu kakunyina majwi aazwa ku Mwami Leza? Mwami Leza nguwandaambila kuti ndizoonyonyoone cisi eeci. 
Mpoonya Eliyakimu mwanaa Hilikiya a Syebina a Jowa bakati kumulailili wabasikulwana amaulu, “Twakukomba, twaambile swebo tobabelesi bako mu Cialamu nkaambo tulacimvwa, utatwaambili mu Cihibulu bantu boonse bali abwaanda kabamvwide.”
Pele mulailili ooyo wakati kulimbabo, “Sena simalelo wangu wakandituma buyo kuli simalelo wanu akuli ndinywe kuti nzooambe zintu eezi? Pele kutali kuli baabo bakkede abwaanda bali mbuli ndinywe batinoolye tubi akunywa minsyu yabo beni”
Mpawo mulailili ooyo wakapozomoka mu Cihibulu, wakati, “Amuswiilile majwi aamwami mupati, mwami waku Asiliya! 
Mboobu mbwaamba mwami, ‘Hezekiya atamweeni, takooyookonzya kumuvuna kuzwa kulindime. 
Hezekiya atamuciti kuti musyome Mwami Leza cakwaamba kuti, Mwami Leza uyootuvuna ncobeni eelyo munzi uuno tukooyooabwa kumwami waku Asiliya.’
“Mutamuswiilili Hezekiya pe, nkaambo mboobu mwami waku Asiliya mbwaamba, ‘Amuboole tuzoopangane zyaluumuno, ndendilyo umwi aumwi nayoolilida nsaansa, nkuyu akulinywida maanzi mucitelekezyo cakwe mwini 
mane kusikila nkaboole kuzoomutola kunyika iikozyenye ayanu, nyika yamaila awaini nyika iijisi zyakulya amisaansa.’”
Hezekiya atamusowi nati, “Mwami Leza uyootuvuna. Sena kuli leza naba omwe akati kabaleza bamisyobo wakavuna nyika yakwe kuzwa kumwami wacisi ca Asiliya? 
Ino bali kuli baleza ba Hamati a Aapadi? Bali kuli baleza ba Sefavaimu? Sena bakavuna Samaliya kulindime? 
Nguuli wabaleza bamanyika aaya wakakonzya kuvuna nyika yakwe kuzwa kulindime? Ino inga walo Mwami Leza ulavuna buti Jelusalemu kuzwa kulindime?”
Pele bantu bakaumuna buyo, taakwe noliba jwi lyomwe ndibakaingula pe, nkaambo mwami Hezekiya wakabalaililide kuti, “Mutakamwiinguli pe.” 
Mpoonya Eliyakimu mwanaa Hilikiya, wakali mweendelezi waŋanda yabwami, Syebina mulembi a Jowa mwana wa Asafu mulembi wamakani, bakasika kuli Hezekiya kabazapawide zisani zyabo, bamwaambila majwi aamulailili wabasikulwana aamaulu.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Lino mwami Hezekiya naakamvwa zyamakani aaya, wakazapaula zisani zyakwe, wasama masaka, amane wakanjila muŋanda ya Mwami Leza. 
Wakatuma Eliyakimu wakali mweendelezi waŋanda yabwami a Syebina mulembi abapaizi basilutwe kabasamide masaka, kuli Izaya musinsimi mwana wa Amozi. 
Bakati kulinguwe, “Mboobu mbwaamba Hezekiya, ‘Sunu mbuzuba bwamapenzi mbutwasubulwa akuusigwa nsoni, twaba mbuli bakaintu bayanda kutumbuka, pele babula nguzu zyakutumbuka. 
Mwami Leza wako ulimvwide majwi aawalupati-pati ooyu mwami waku Asiliya ngwaatuma kuzoosampaula Leza muumi. Mwami Leza asubule majwi aaya ngaalimvwida mwini. Akaka kombela bantu aaba bacisyeede.’”
Lino balupati-pati bakatumwa amwami Hezekiya nibakaakusika kuli Izaya, 
Lino ciindi eeco, mwami Hezekiya wakaciswa calufu. Eelyo Izaya musinsimi, mwana wa Amozi, wakasika kulinguwe wati, “Mboobu mbwaamba Mwami Leza, ‘Bamba kabotu zyoonse nkaambo ulafwa ncobeni, totipone pe.’”
Mpoonya Hezekiya wakafutatuka, walanzya kubwaanda, wakomba ku Mwami Leza wati, 
“O Mwami Leza, koibaluka lino mbuli mbundakakutobela cakusyomeka akulipa kulinduwe cakumaninina, alimwi ambundakacita zikubotela.” Amane wakalila kapati.
Lino majwi aa Mwami Leza akasika kuli Izaya aakuti, 
“Piluka alimwi waambile Hezekiya kuti, ‘Mboobu mbwaamba Mwami Leza wa Devedi sikale wako’ ulati, ‘Ndamvwa kukomba kwako alimwi ndabona misozi yabuumba bwako, ndilayungizizya buumi bwako kwamyaka iili kkumi aisanu.’ 
Ndilakuvuna yebo amunzi ooyu kuzwa ku mwami waku Asiliya. Ndiluukwabilila munzi ooyu.
“Nceeci citondezyo cakuti Mwami Leza uyoocita mbwaasyomezya. 
Ndacita kuti ndipilusye cimvule ntaamo zili kkumi nzicakaindide cipimyo ca Ahazi.” Nkaako mumuni wakapilukila musule ntaamo zili kkumi eezyo cipimyo nzicakaindide kale.
Lino mboobu Hezekiya mwami wa Juda mbwaakalemba naakapona akulimvwa kabotu.
Ndakati, “Ndali kuyeeya kuti ndafwa nkecilimvwide, ndanyangwa myaka yangu.”
Ndakati, “Nsiciyoomuboni limbi Mwami Leza munyika yabaumi,
Buumi bwangu bwakakosolwa, bwamana bwaba mbuli tente lyamwaigwa,
Ndakalindila cakukkazika camba mane kusikila kubucedo, pele mbubonya mbuli
Ndakalila mbuli kamembya naa tuleze, ndakalila mbuli nziba.
Pele ino ono ndaambe nzi? Nguwandaambila,
O Mwami, zintu eezi nzeziponya bantu,
Kasimpe kupenga kwangu kwandiletela zibotu.
Uuli mucuumbwe takonzyi kukulumbaizya,
Baumi balikke mbabatembaula mbuli mbwendicita mebo sunu,
Mwami Leza nguundifutula,
Mpoonya Izaya wakati,
Hezekiya wakabuzizye kuti,
Ciindi eeco Melodakibaladani mwanaa Baladani mwami waku Babuloni wakatuma batumwa amagwalo acipo kuli Hezekiya, nkaambo wakamvwa kuti wakali kuciswa calufu. 
Nkabela Hezekiya wakatambula batumwa aabo cakukondwa akubatondezya ziyobwedo zyansiliva, ngolida, tununkilizyo, amafuta akeengwa kabotu, aciyobwedo cazilwanyo coonse azimwi zyoonse zyakali muziyobwedo. Taakwe nociba comwe camuŋanda yakwe yabwami naa bulelo Hezekiya ncaatakabatondezya.
Mpoonya Izaya musinsimi wakasika kumwami Hezekiya akubuzya kuti, “Ino bantu aaba baamba nzi alimwi bazwida kuli?”
Musinsimi wakabuzya kuti, “Ino ncinzi ncibabona muŋanda yako?”
Mpawo Izaya wakaambila Hezekiya kuti, “Swiilila mboobu mbwaamba Mwami Leza Singuzuzyoonse ulati, 
‘Bona, mazuba ayoosika zintu zyoonse basikale bako nzibakayobwede kusikila sunu ziyootolwa ku Babuloni. Taakwe ciyoosyaala, mbwaamba Mwami Leza. 
Nkabela bamwi balunyungu lwako abamukowa wako bayootolwa, bayooba bazike muŋanda yamwami waku Babuloni.’” 
Mpoonya Hezekiya wakaambila Izaya kuti, “Majwi aa Mwami Leza aayo ngooamba mmabotu.” Mukwaamba boobo Hezekiya wakali kuyeeya kuti, “Kunooli luumuno alukwabililo mubuumi bwangu.”
Empty verse
Empty verse
Empty verse
Empty verse
Empty verse
Empty verse
Empty verse
“Amubaumbulizye bantu bangu, amubaumbulizye, mbwaamba Leza wanu.
Amubayumye-yumye bamu Jelusalemu kuti amwaambilile kuti bapenga ciindi mbubo lino cabonwa.
Kuli uuambilizya ulati,
Makkuti oonse ayoolundumikwa,
Nkabela bulemu bwa Mwami Leza buyooyubununwa,
Ijwi lilati, “Ambilizya.”
Bwizu bulayuma aalo maluba alakunkumuka,
Bwizu bulayuma aalo maluba alakunkumuka,
Nywebo nomuleta makani mabotu ku Ziyoni,
Amubone, Mwami Leza ulaza anguzu,
Uleembela butanga bwakwe mbuli mweembezi,
Nguni wakeeleka maanzi aakkede mujanza lyakwe,
Nguni wakamvwisya Muuya wa Mwami Leza
Nguni ooyo Mwami Leza ngwaakabuzya kuti amwaambile makani?
Kasimpe bamisyobo imwi bali mbuli dosi lyamaanzi munongo,
Lebanoni yaceya mukuyaka zipaililo zyakutentela,
Bantu bamasi oonse mbabuyo kulinguwe,
Ino ono Leza mulamweezyanya aani?
Tali mbuli mutuni mubezi ngwabeza,
Muntu mucete kapati uutakonzyi kupa cituuzyo ulabweza cisamu citaboli.
Amuumune mundiswiilile nywebo nonsumbu.
Nguni ooyo wakakolonganya mulwani wakujwe,
Ulabatandaanya akwiinda kabotu-kabotu munzila eeyo njazibide.
Nguni wakacita ceeci?
Bamunsumbu bakalibonena nkaako bakayoowa,
Baswena afwiifwi baza kumbele,
Mubezi uyumya-yumya mufuzi wangolida,
“Pele yebo O Isilayeli omutwanga wangu,
ndakamugwisya kuzwa kumagolelo aanyika,
Mutayoowi, nkaambo ndili aandinywe.
“Boonse bamulwana bayoofwa nsoni, bayoousigwa.
Nokuba kuti mukayandaule basinkondo tamukooyoobabona pe. Aabo bamulwana bayooba bantu buyo.
Mebo nde Mwami Leza wanu ndime eejisi maanza aanu aalulyo.
“Utayoowi yebo Jakobo ooli mbuli mvunyu,
Amubone, ndiyoomucita mbuli cilayi cakupolela maila cinooli cipya,
Uyootupepulula nkabela luuwo luyootutola, guwo liyootukukula.
“Bacete ababulide balayandaula maanzi pele baajane kuli,
Ndiyoocita kuti maanzi akakunke muzimpayuma,
Munkanda njoobikka milombe amikamba, misikili amioliva.
Bantu bayooyeeya kumvwisya kuti Mwami Leza nguwacita boobo, Uusalala wa Isilayeli nguwakacibamba eeci.”
Mboobu mbwaamba Mwami Leza ulati, “Amulyaambilile,
Amuboole muzootwaambile ziyoocitika kumbele.
Naa mutwaambile ziyoocitika kumazuba aaza kumbele.
Pele nywebo taakwe ancomucita citegwa mmilimo yanu mibyaabi.
“Ndakatalika muntu uuzwa kunyika nkabela ulaboola,
Nguni wakalungulwide makani aaya kumatalikilo kutegwa tuzibe?
Ndime ndakasaanguna kwaambila Ziyoni kuti,
Ndalanga-langa pele taakwe amuntu,
Amubone, boonse balabeja! Milimo yabo njabuyo,
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Ngooyu mubelesi wangu ooyo ngwenkwabilila,
Takooyooongolola nikuba kuyoba takamvwigwi jwi mumigwagwa.
Takooyootyola katete kacuzukide,
Takooyookacilwa cintu nikuba kutyompwa,
Mboobu mbwaamba Mwami Leza ooyo wakalenga julu akulilandabula,
“Mebo nde Mwami Leza ndakakwiita mubululami,
akubonya boofu, kwaangununa baange muntolongo,
“Ndime Mwami Leza, eeli ndezina lyangu!
Amubone zintu zyakaambidwe
Amwiimbile Mwami Leza lwiimbo lupya,
Pele lino mboobu mbwaamba Mwami Leza,
Waakwiinda mumaanzi, ndinooli aayebo,
Ndime Mwami Leza wako Uusalala wa Isilayeli, Mufutuli wako.
“Ndapa misyobo yoonse kuti ikabe cinunuzyo cabuumi bwako,
Utayoowi, ndili aayebo!
Njooambila bakunyika kuti amubaleke bainke,
Mmbantu bangu, ndakabalengela kuti kabanditangazya.”
Solweda baabo bali aameso,
Misyobo yoonse iiyoboloke ibungane.
Muli bakamboni bangu, mbwaamba Mwami Leza.
“Ndime Mwami Leza endikke,
Ndime ndakamuyubunwida akumunununa tali leza wabamasi.
Kuzwa kaindi-kaindi, ndime eeliwo, taakwe uukonzya kumuvuna pe,
Mwami Leza ulati, “Lino swiilila yebo Jakobo,
Mboobu mbwaamba Mwami Leza,
Mebo ndiyootila maanzi acimpayuma,
Nkabela bayookomena mbuli bwizu mubuntoolo,
“Umwi uyooti, ‘Mebo ndiwa Mwami Leza,’
Mboobu mbwaamba Mwami Leza,
Ino nguni uuli mbuli ndime? Ngooyo alyaambe?
“Mutakankami, mutayoowi.
Boonse aabo bapanga mituni mbabuyo, zintu eezyo nzyobayobola nzyabuyo. Aabo bayaambila mboofu, tabakwe maanu, baliletela buyo mause. 
Ino cigwasya nzi kulumba leza akubeza mutuni uutaleteli mpindu? 
Walo aceeco ncajisi bayoousigwa nsoni, babezi mbantu balyamaila, takwe ambobabede. Ababoole boonse bazooime, bazooyoowa alimwi bazoosampuka. 
Mufuzi ulabweza cibelesyo cakwe, ulacibamba-bamba mumakala, ulafula mutuni ooyo ansando, ulaupetulula ajanza munguzu zyakwe. Wamana wafwa nzala akugonkelwa, kuti tanywi maanzi ulawizuka. 
Lino mboobu mbwaamba Mwami Leza kumunanike wakwe,
Ulati, “Ndiyookusolweda nkabambasike zilundu.
Ndiyookupa lubono luzwa mumasena aasiya aasisikidwe,
Lino akaambo kamubelesi wangu Jakobo, kamusale wangu Isilayeli,
“Ndime Mwami Leza, taakwe uumbi pe, kunze lyangu taakwe leza uumbi.
kutegwa bantu boonse kuzwa kumapaswido kusikila nkolibbilila zuba
Ndime uubamba mumuni akulenga mudima,
Yebo ojulu kujulu,
“Maawe kuli yooyo uuzwangana a Mubumbi wakwe,
“Maawe kuli yooyo waambila wisi kuti, ‘Wakandizyalila nzi?’
Mboobu mbwaamba Mwami Leza,
Ndime ndakalenga nyika akulenga bantu aabo mbindakabikka alinjiyo.
Njooimika Sailasi mubululami bwangu,
Mboobu mbwaamba Mwami Leza, “Lubono lwaku Ijipiti,
Kasimpe uli Leza uulisiside,
Lino ngaaya mamanino aamituni ya Babuloni!
Balakotama akufugama antoomwe,
Amundiswiilile nywebo noluzubo lwa Jakobo,
Mwaakucembaala akutuba mvwi,
Nguni ngomunga mwandeezyanya aawe naa ngomunga mwandeelanya aawe?
Bamwi basukumuna ngolida kuzwa mumasaka aabo
Balamubweza akumukulika,
Amwaayeeye makani aaya,
Amuziyeeye zintu zyakaindi eezyo zyakale-kale,
Mwami Leza ulati, “Kozwa acuuno, kkala ansi,
Bweza maziyo uziye busu,
Eelyo ulavumbuka kuti bantu bakubonene cinswe,
Munununi wesu zina lyakwe ngu Mwami Leza Singuzuzyoonse,
Lino Mwami Leza ulati kumunzi wa Babuloni,
“Ndakali banyemenede bantu bangu,
Wakati, ‘Mebo ndinooli mwami mukaintu lyoonse!’
“Lino koswiilila makani aaya yebo osimeempeempu,
Pele zintu zyoonse eezi ziyookusikila mukaindi kaniini buyo.
“Usyomede bubi bwako, waamba kuti, ‘Taakwe uundibwene.’
Amuswiilile makani aaya nywebo nolunyungu lwa Jakobo,
Nywebo muliita kuti muli bantu bakkala mumunzi uusalala,
Ndakalungulula zyazintu zyakali kuzoocitika kale-kale,
Nkaambo ndakalizi kuti muli basicinguni,
Nkaako ndakamwaambila kale-kale,
Lino mwalibonena zintu eezyo nzimwakamvwa kuti ziyoocitika,
Zintu zipya eezi ndazibamba ono kutali kaindi pe.
Tamunamvwide nokuba kuswiilila, kuzwa lili,
Akaambo kazina lyangu, ndamuka kunyema,
Amubone ndamusalazya nokutali mbuli nsiliva,
Amundiswiilile nywebo nobantu bakkala kulaale,
Wakacita majwi aangu kuti kaayasa,
Wakandaambila kuti,
Pele mebo ndakati, “Ndakabelekela cabuyo,
Lino mboobu mbwaamba Mwami Leza ooyo wakandibumba mwida
Ulati, “Mulimo ngondiyookupa yebo omubelesi wangu, mmupati,
Lino mboobu mbwaamba Mwami Leza,
Lino mboobu mbwaamba Mwami Leza ulati,
Ndiyooambila aabo bali mubwaange kuti,
Tabakafwi noiba nyota,
“Zilundu zyoonse ndiyoozipwayaula
Mboobu mbwaamba Mwami Leza ulati,
“Ciindi ncindakasika, nkaambonzi nikwakanyina muntu?
Ndacita kuti kujulu kusiye, kube mbuli kulila mufu.”
Mwami Leza wandiiisya kuziba kwaamba
“Mwami Leza wakandipa mutwe muuba uukonzya kumvwisya zintu,
Ndakabadukumanina aabo bakali kunduuma,
“Mukuti Mwami Leza nguundigwasya, nsikoousigwa nsoni pe.
Ooyo uundikosweda twaambo uli afwiifwi.
“Mwami Leza nguundigwasya.
Nguni akati kanu uulemeka Mwami Leza
Pele nywebo nyoonse nomukutula mulilo,
Empty verse
Empty verse
Empty verse
Empty verse
Empty verse
Mboobu mbwaamba Mwami Leza ulati, “Amundiswiilile,
amulange kuli Abulahamu sikale wanu, akuli Sala ooyo wakamuzyala.
Kasimpe Mwami Leza uyootontozya Ziyoni,
“Amundiswiilile nywebo nobantu bangu,
Ndafwambaana kubafutula mubululami bwangu,
Amulungumane kujulu, amulange anyika aansi,
“Amundiswiilile nywebo nomuzi ziluleme,
Mapempya ayoobalya mbuli mbwaalya cisani,
Nyamuka, nyamuka O Mwami Leza munguzu zyako
Sena toli nduwe ookayuminizya lwizi,
Aabo Mwami Leza mbaakanununa bayoopilukila.
Mboobu mbwaamba Mwami Leza ulati,
kuti mulube Mwami Leza mulengi wanu
Aabo bali muntolongo balafwambaana kwaangununwa,
“Nkaambo mebo ndime Mwami Leza wanu,
Ndabikka majwi aangu mumulomo wako,
Sinsimuka, sinsimuka, omunzi wa Jelusalemu,
Bana boonse mbozyede taakwe naba omwe uukusolweda,
Mapenzi manji aaya akusikila,
Bana bako bawizuka, baligwabbeme kumamanino aamigwagwa,
Nkaako amuswiilile nywebo nomupenzegwa,
Mboobu mbwaamba Mwami Leza wanu,
Nkomeki eeyi ono njooipa kuli baabo bati,
Empty verse
Sinsimuka, sinsimuka,
Likunkumune lusuko,
Mboobu mbwaamba Mwami Leza ulati,
Mboobu mbwaamba Mwami Leza ulati,
Ino ono ndijisi nzi cangu kuno?
Nkaako bantu bangu bayooziba zina lyangu.
Ncibotu kapati kubona batumwa
Swiilila majwi aabalindizi bamunzi wako,
Amupozomoke mukwiimba nyimbo zyakutangala antoomwe,
Mwami Leza uyoobelesya janza lyakwe lisalala
Amuzwe aano amuzwe, kamuya!
Pele tamukooyoozwa cakufwambaana,
Mboobu mbwaamba Mwami Leza ulati,
Mbubonya mbuli banji mbobakamugambwa,
“Ino nguni wasyoma eezyo nzitwakaamba?
Mubelesi wakwe uulya wakakomena kumbele lya Leza mbuli katabi kasyuuka,
Wakasampaulwa akukakwa abantu,
“Kasimpe wakayumuna maciswe eesu.
Pele wakayaswa akaambo kansotoko zyesu.
Swebo toonse twakali sweekede mbuli mbelele.
Wakadyamininwa akupenzegwa.
Bakamujata canguzu bamupa mulandu.
Wakayobolwa mucuumbwe antoomwe ababi.
“Koimba omukaintu ootazyali,
Kwakwabula busena bwatente lyako,
Nkaako uyoomwaika koonse-koonse,
Utayoowi pe, tokooyoousigwa bweeme, utayoowi zyakuusigwa nsoni,
Nkaambo Mulengi wako nguukubamba mbuli mulumi wako,
Mwami Leza uyoomwiita alimwi,
“Ndakali kusiide kwakaindi kaniini,
Bukali bwangu nibwakabuka ndakalisisa
“Kulindime makani aaya alangika mbuli aamumazuba aa Nowa,
Nikuba kuti zilundu zikazungaanyizigwe, atulundu tukazyulwe,
Omunzi oopenzegwa, ookapwaigwa aguwo pati, kwamana totontozegwi,
Ndiyooyaka zikwabilizyo zyako zyamabwe mayandisi,
Bantu bako boonse bayooiisigwa a Mwami Leza,
Uyookkazikizigwa mubululami.
Kuti umwi azookulwane takukooyooba kuyanda kwangu,
Bona, ndime ndakalenga mufuzi,
Pele taakwe cilwanyo cakapangilwa kuti cizookulwane cizoozwidilila.
Empty verse
Empty verse
Empty verse
“Amuboole nyoonse nomufwide nyota, amuboole kumaanzi.
Ino musowela nzi mali aanu azintu zitaligwi?
“Amuteye matwi, muboole kulindime,
Amubone, ndakamucita kuti abe kamboni wangu kubantu boonse,
Kasimpe uyooita misyobo njotazi,
Amulangaule Mwami Leza nacijanika,
Sizinyonyoono aasiye nzila zyakwe zibi
Nkaambo miyeeyo yangu tiili mbuli miyeeyo yanu pe,
Mbubonya mbuli julu mbolili kule kuzwa anyika,
Mbubonya mbuli mvula acaanda mboziwa kuzwa kujulu,
mbubonya aalo majwi aangu ngendaamba mbwaabede.
Muyoosiya munzi wa Babuloni cakutangala,
Mubusena bwamamvwa kuyookomena mipulanga,
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Mboobu mbwaamba Mwami Leza ulati, “Kamubeleka bweelede,
Ulilelekedwe muntu ooyo uucita eeci,
Wamasi ooyo uuboola kuzookkala abantu ba Mwami Leza ataambi kuti,
Mboobu mbwaamba Mwami Leza ulati,
muŋanda yangu amukati kabwaanda bwangu,
Bamasi aabo bakkala akati kabantu ba Mwami Leza,
njoobaleta kucilundu cangu cisalala,
Mwami Leza ooyo uuyobolola bakali baange ba Isilayeli ulati,
Mboobu mbwaamba Mwami Leza ulati,
Balindizi bamu Isilayeli mboofu, boonse tabajisi luzibo,
Mbabwa basindya kapati,
Umwi aumwi ulati, ‘Koboola ndilete waini.
Empty verse
Bantu baluleme balanyonyooka, pele taakwe muntu uuzwa moyo pe. Bantu babotu balatolwa, pele taakwe muntu uumvwisya kuti baluleme balatolwa kuti baleke kubona bubi. 
Aabo beenda cakululama balajana luumuno, balalyookezya ciindi nobafwa. 
Pele nywebo nobantu amuboole kuno, nywebo nobana bamukaintu mulozi, nywebo nolunyungu lwabasimamambe abaamu! 
Ino nguni ngomusabwida? Nguni nywebo nobacengi ngomulapawida milaka? Sena tamuli balunyungu lwabazangi, lunyungu lwababeji? 
Myoyo yanu ilapya mukuyanda kucita zisusi munsi aamibanga amunsi aamasamu oonse aavwevwede. Mulapaizya bana banu munsi aatulonga amunsi aamajeleele. 
Mituni yanu iili akati katusindabwe twamutulonga, ncecanu. Iiyi, ncecaabilo canu, kayi mwakaitulila zyazyakunywa akupa zituulo zyamaila. Sena muyeeya kuti zintu zyamusyobo ooyu inga zyaleka kundinyemya? 
Mwakaakuyala atala aatulundu tulamfu mpomucitila bumambe, nkonkuko nkomupaizizya. 
Kusule aazitendele, aazikunguzyo zyanu mwakabikka zikozyanyo zyabakunze. Aawo mulandisiya, mulayala, mulatanta amalo aabaabo mbomuyanda akusamununa. Mwakapangana cizuminano abaabo mbomuyandana, mwakababonena zinswe zyabo. 
Mwakainka kuli Moleki mutuni kamujisi amafuta aaoliva, akuvuzya tufuta twanu tununkilila, mwakatuma batumwa banu kulaale, mwakaselemukila kwacivumwe. 
Mwakakatazigwa anzila zyanu nobeni, pele tiimwali kukonzya kwaamba kuti, “Munyina zibotu pe.” Mwakali kuzumanana, tiimwakalengaana. 
Ino baleza aaba mbomuyoowa mbaani cakuti mundaambile zyakubeja akundilubila limwi? Sena mwakaleka kundilemeka akaambo kakuti ndaluumwide kwaciindi cilamfu? 
Sena muyeeya kuti nzyomucita zililuleme? Pele lino ndayubununa bumpelenge bwanu, mituni yanu tiikamugwasyi pe. 
Mwaakulilauka kuyanda lugwasyo, dwi lyamituni yanu lizoomuvune! Luuwo luzooikukula yoonse, luuwo lutakwe ankoluya luyooipepulula. Pele muntu ooyo uuyubila mulindime, uyookona nyika uyookkala akundikomba acilundu cisalala.
Mboobu mbwaamba Mwami Leza ulati, “Amubambe! Amubambe mugwagwa amubambile bantu bangu nzila kuti baboole kulindime! Amugwisye zifumpu munzila yabo!” 
Mboobu mbwaamba Uusumpukide uuli mujulu, ooyo Uuliwo lyoonse, uuli aazina Lisalala ulati, “Ndikkala mujulu mubusena busalala, pele alimwi ndakkala ayooyo mubombe moyo ayooyo uulitesya, kuti ndibukulusye moyo wayooyo uulitesya, ndibukulusye moyo wayooyo mubombe. 
Nkaako nsikaboombolozyi limbi, nsikabanyemeni limbi kwalyoonse, nkaambo bantu inga baba nobafwa bantu mbabonya mbindakalenga. 
Ndakalala, akaambo kazinyonyoono abulyato bwabo, ndakabasubula, akubafutatila mubukali bwangu, nikuba boobo bakacili zumanene munzila zyabo zibi. 
Ndizibwene nzila zyabo pele ndabaponya, ndabasolweda akubaumbulizya. 
Aabo balila mu Isilayeli njoobaumbulizya. Boonse njobaletela luumuno nobaba baabo bali kule abaafwiifwi njoobaponya,” mbwaamba Mwami Leza. 
Pele babi bali mbuli lwizi luyuuntana, lutakonzyi kubatama, lujisi mayuwe aayumba ntimba amatope. 
“Taakwe luumuno, kubantu babi,” mbwaamba Leza.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Mboobu mbwaamba Mwami Leza ulati, “Ongolola canguzu, utaleki pe. Pozomokesya mbuli mweembo. Ambilizya kubantu bangu zyabuzangi bwabo, baambile baluzubo lwa Jakobo zyazinyonyoono zyabo. 
Buzuba abuzuba bantu aaba balandiyandaula balayandisya kuziba nzila zyangu mbuli kuti musyobo uucita ziluleme, uutanasiya malailile aa Leza wabo. Balandikumbila mbeta ziluleme, balayandisya kuswena aafwiifwi kuli Leza.” 
Balati, “Ino nkaambo nzi ncotuliimya kulya kwamana yebo tobwene? Nkaambo nzi ncotulibombya kwamana yebo tokubwene?” Amubone mubuzuba mbomuliimya kulya, mulacita mbuli mbomuyanda nobeni, akupenzya babelesi banu boonse. 
Kuliimya kulya kwanu kubusya kupampanga akulwana, mulaumana ntuku zyabubi. Kuliimya kulya kuli mbuli nkomucita sunu takukonzyi kumvwigwa kujulu pe. 
Sena ooku nkokuliimya kulya ooko nkondakasala kwabuzuba bomwe kuti muntu alibombye? Sena nkwakuligogomeka mutwe buyo mbuli lubu, akulala amasaka mutwe? Sena ooku nkomunga mwati nkuliimya kulya akuti mbuzuba butambulika ku Mwami Leza? 
Sena kuliimya kulya nkundakasala takuli kwakwaangununa nketani zyalusalululo, kukkulula zitolopo zyajoko lyaluciso. Kwaangununa badyaminidwe, akuleka luciso luli loonse? 
Sena takuli kwaabila zilyo zyanu kuli bafwa nzala? Sena takuli kuti kamupa maanda kuli basimutuntuli? Mwabona batakwe zisani mubape, kutali kuti kamulekelezya bantu bokwanu. 
Eelyo mumuni wanu uuyoolibonya, muyoofwambaana kuponyezegwa, bululami bwanu buyoomusolweda, bulemu bwa Mwami Leza buyoomukwabilila musule. 
Eelyo mwaakumana kukomba, Mwami Leza uyoomuvuwa. Mwaakumulilila kuti amugwasye uyooti, “Ndime aano.” Kuti naa muleke zyakudyaminina, muleke kutondekana minwe azyakukanana kwaluciso, 
kuti naa kamulipenzya kutegwa mwaabile bafwa nzala, akubacitila zyeelede aabo badyaminidwe, aawo mumuni uyoolibonya mumudima busiku buyoolibonya mbuli sikati. 
Mwami Leza uyoomusolweda lyoonse, uyoomucitila zyoonse nzyomuyanda munyika yacimpayuma akumuyumya. Muyooba mbuli muunda uutililwa kabotu, mbuli kasensa kamaanzi aatayuminini. 
Bantu bako bayooyakulula matongo aakale-kale, basikubukulusya bwaanda mbabayoobukulusya ntalisyo zyamazyalani aakale zyakooledwe, basikubukulusya maanda aakawa atuzila twawo.
Mwami Leza ulati, “Kuti naa mwabubamba buzuba bwa Sabata, akuleka kucita nzyomuyanda mubuzuba oobu, kuti naa mwabucita mbuli buzuba bupati bulemenede ku Mwami Leza, cakuti kamuteendi nyendo akutacita mbuli mbomuyanda akwiide kukanana zyabuyo, 
Kasimpe janza lya Mwami Leza talili fwiifwi, cakuti talikonzyi kufutula pe, nikuba kutwi kwakwe kuti takonzyi kumvwa. 
Pele zibi zyanu nzizyakamwaandaanya kuzwa kuli Leza wanu, zinyonyoono zyanu nzizyakamucita kuti Leza alisise kuzwa kulindinywe kutegwa atamumvwi pe. 
Nkaambo maanza aanu abijide bulowa, minwe yanu ijisi milandu. Milomo yanu yaamba zyakubeja, milaka yanu igwisya zibi zyalo. 
Taakwe uubeteka mubululami, taakwe uubeteka mulusinizyo. Basyoma buyo zyakukazyanya akwaamba zyakubeja. Bamita mapenzi akuzyala bubi. 
Bakonkona mayi aabacipile, basuma luubilili. Kufumbwa uulya mayi aabo ulafwa, ji lyomwe lyabbotoka, kuzwa cipile. 
Luubilili lwabo talukonzyi kubambya zyakusama, tabakonzyi kusama zeezyo nzebalisumina. Milimo yabo mmilimo mibi, lyoonse mbabaleta manyongwe. 
Maulu aabo azuzaanina muzinyonyoono, balafwambaana kutila bulowa bwabatakwe milandu. Miyeeyo yabo mmibi, nzila zyabo nkunyonyoona akusinya. 
Nzila yaluumuno tabiizi, munzila zyabo kunyina bululami. Bakazisandula kuba migwagwa iipilingene, taakwe weendela mulinzizyo uuzi luumuno pe.
Lino bantu bakati, “Ono twabona ncokutakwe lubeta luluzi, ancokutakwe bululami. Twalangaula mumuni, pele koonse-koonse mudima walo, twalangaula kumweka ndendilyo notweendela mumusinze. 
Tulaampaampa bwaanda mbuli boofu, Tulaampaampa mbuli bantu batakwe meso. Acilungu-lungu tulalifumpula mbuli kuti nkuulubundu-bundu. Akati kabasintanze tuli mbuli bafwide kale. 
Toonse tulavuluma mbuli munyama wabutambo, tulalila cakupululuzya mbuli nziba. Tulangaula bululami. Pele tatubujani, tulangaula kufutulwa pele kuli kulaale.
“Nkaambo kakuti milandu yesu minji kulinduwe O Leza, azyalo zibi zyesu zilatuzula. Milandu yesu ilituyeeme lyoonse, tulizi zibi zyesu. 
Zinyonyoono zyesu nkuzanga, zyakudyaminina akubukila, twaamba zyakubeja zili mumyoyo yesu. 
Aboobo twabona kuti buluzi bwatutantamuka, bululami buli kulaale. Taakwe bwini buboneka mubbuwa, kusyomeka kwasinkilwa muminzi. 
Taacikwe kucita zyabwini woonse uukasya bubi ulalyeetelezya.” Mwami Leza naakalanga wakabijilwa kubona kuti kunyina ziluleme.
Nyamuka Jelusalemu,
Bona, mudima uvumbide nyika musinze uvumbilide bantu,
Misyobo iyooboola kuli mumuni wako,
Sompa ulange-lange.
Eezi zintu uyoozibona kazicitika,
Matanga aankamela ayoozula munyika yako,
Butanga boonse bwaku Keda buyooyobololwa akuletwa kulinduwe.
Ino mbaani aabo beenda mbuli makumbi bafeema
Kasimpe nsumbu zilangide kulindime,
Bazwamasi bayooyakulula bwaanda bwamaanda aako,
Milyango yanu lyoonse inoojalwidwe,
Nkaako cisi naa bulelo oobo butakakumanini milimo buyooloba,
Bulemu bwaku Lebanoni buyooletwa kulinduwe,
Bana babaabo bali kukudyaminina bazookukotamina,
Nikuba kuti wakalisiidwe akusulaikwa,
Uyoonywa mukupa wabamasi uyoolelelwa mumaanda aabwami.
Mucilawo cakuti nkakuletele mukuba, njookuletela ngolida,
Taakwe nokuyoomvwigwa limbi zyalupyopyongano munyika yako,
Zuba talikabi mumuni wako ciindi casikati,
Zuba talikabbili limbi, mwezi tuukagwisigwi pe,
Bantu bako boonse bayooba balulami,
Bantu bace akati kanu bayoovula akuba cuulu,
“Muuya wa Mwami Leza uli alindime,
Kwaambilizya kuti casika ciindi Mwami Leza natinunune bantu bakwe,
Kugwasya baabo balila mu Ziyoni,
Bayooyakulula matongo aakaindi,
Bazwakule bayooembela matanga aambelele zyanu,
Nywebo muyooitwa kuti bapaizi ba Mwami Leza,
Mucilawo cakuti bakausigwe nsoni,
Mebo nde Mwami Leza ndiyanda bululami,
Balunyungu lwabo bayoozibwa akati kamasi manji,
Ndakondwa kapati mu Mwami Leza,
Mbubonya mbuli nyika mbwiimeneka zisyango mulinjiyo,
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
“Akaambo ka Ziyoni, nsikooyooumuna buyo pe,
Misyobo iyoobona bululami bwako,
Uyooba musini wabulemu mumaanza aa Mwami Leza,
Tabaciyookwiiti limbi kuti musiye nokuba kwiita nyika yako matongo.
Mbubonya mbuli mukubusi mbwakwata musimbi,
Ndabikka balindizi abwaanda bwako omunzi wa Jelusalemu,
kamumwiita lyoonse kusikila akkazikizye Jelusalemu
Mwami Leza wakakonkezya ajanza lyakwe lyalulyo, lyanguzu kuti,
Pele aabo bayootebula nsaansa mbabayoozilya
Amwiinde, amwiinde mumilyango!
“Mwami Leza wakaambilizya kumagolelo aanyika oonse.”
Ino nguni uuboola uuzwida ku Edomu, uuzwa ku Bozila uusamide zisani zisalala pyu? Nguni ooyu uusamide zisani zyabulemu uunyakaila cakulimvwa manguzu? Ndime neenkanana mubululami, neenkonzya kufutula. 
Nkaambo nzi zisani nozisalala mbuli zyabaabo balyatauka nsaansa mucikandilo? 
Ndakalyatauka mucikandilo endikke, taakwe muntu wakaboola kuzwa kumisyobo kuzoondigwasya. Ndakabalyatauka mukunyema kwangu, ndakabadyabbauka mubukali bwangu, bulowa bwabo bwakatapaukila azisani zyangu, nkabela zisani zyangu zyoonse zyakabija. 
Nkaambo mebo ndakali buyeeyede buzuba bwakubweedezezya bubi, lino casika ciindi cakunununa. 
Ndakalanga, pele kwakanyina muntu uubagwasya, ndakagambwa kuti kunyina naba omwe wakabagwasya, nkaako ndakabalwana canguzu akuboko kwangu kusikila ndazunda, bukali bwangu bwakandigwasya. 
Ndakalyatauka bamisyobo mubukali bwangu, mubukali bwangu ndakacita kuti bakolwe, ndakatila bulowa bwabo ansi.
Ndalungulula zyaluzyalo lwa Mwami Leza,
Wakati, “Kasimpe mbantu bangu, mbana batakonzyi kundibejela.” Nkaako wakaba Mufutuli wabo. 
Mumapenzi aabo wakapenga ambabo. Mungelo wakwe wakazoobavuna. Muluyando amulweengelelo lwakwe wakabanununa. Wakabanyamuna akubabweza kuzwa lili. 
Nikuba boobo bakamuzangila akuusya muuya wakwe nsoni. Eelyo Leza lwakwe wakababukila akuba sinkondonyina, lwakwe mwini wakaba nguubalwana. 
Aawo bantu bakatalika kwiibaluka mazuba aaciindi, mazuba aa Mozesi. Bakatalika kubuzya kuti, “Ino uli kuli Mwami Leza ooyo wakabaleta akubainzya mulwizi kwiindila mumweembezi wabutanga bwakwe? Ino uli kuli ooyo wabapa Muuya wakwe Uusalala? 
Uli kuli ooyo wakapa Mozesi nguzu zyabulemu kutegwa akonzye kucita zigambya, wakaandaanya maanzi kumbele lyabo kutegwa walo abe aampuwo iitamani? 
Uli kuli ooyo wakabainzya mumpisi yalwizi? Mbubonya mbuli bbiza mbolyeenda musalala, tiibakalifumpula pe. 
Mbubonya mbuli ŋombe ziya mucibanda Muuya wa Mwami Leza wakabapa kulyookezya. Mbombubo oobu O Mwami Leza mbookeenzya bantu bako kuti ube aazina lyabulemu.”
Yebo O Mwami Leza wesu, langa ansi aano mpotubede kuzwa kujulu, tulange kuzwa kucuuno cako cabwami cisalala cabulemu. Ino buli kuli busungu anguzu zyako mpati? Tocitweeteleli akutubeda aankumbu pe. 
Pele yebo nduwe Taata, nikuba kuti Abulahamu tatuzi naa Isilayeli tatugwasyi. Yebo O Mwami Leza ndonduwe Taata nduwe Munununi wesu kuzwa lili, ndezina lyako. 
O Mwami Leza, nkaambo nzi notucita kuti tupambuke munzila zyako akutupa cinguni kuti tutakulemeki? Boola O Leza akaambo kababelesi bako, misyobo eeyi njookabala kuti ibe lukono lwako. 
Kwakaindi kaniini bantu bako bakakona busena bwako busalala, pele ono bona basinkondoma balyatauka busena bwako busalala. 
Swebo tuli bako kuzwa kaindi-kaindi, pele balo tiimwakabeendelezya pe, taakwe nibakaitidwe azina lyako.
Empty verse
Empty verse
Empty verse
Empty verse
Nicakabota noozapula julu akuselukila ansi aano, zilundu kazitenkaana kumbele lyako! 
Mbubonya mbuli mulilo mbuuvumpa tukuni, akucita kuti maanzi abile, boola ansi kuti zina lyako lizibwe kuli basinkondonyoko, kuti bamasi bazoozyangame. 
Langa ciindi ciya nookacita zintu ziyoosya nzitwatakali kuyeeya. Wakaboola eelyo zilundu zyakatenkaana kumbele lyako. 
Kuzwa kuciindi cakale-kale kunyina muntu wakamvwide, kunyina muntu wakateelela kunyina muntu wakabwene Leza uumbi kunze yako, ooyo uucitila zili boobo bamulindila. 
Waboola kuzoogwasya baabo babotelwa mukucita ziluleme, aabo bayeeya nzila zyako. Pele nitwakakakatila kuzinyonyoono zyesu wakanyema. Ino mbubuti mbotunga twafutulwa? 
Toonse tuli mbuli muntu uusofweede, ayalo milimo yesu njotuti ililuleme ili mbuli zisani zisofweede zinunka nsu, toonse tupepululwa mbuli tu, zibi zyesu zilatubbubbulula mbuli luuwo. 
Taakwe muntu naba omwe uuita zina lyako. Walisisa, wacita kuti tulobe muzinyonyoono zyesu. 
Nikuba boobo yebo O Mwami Leza ndonduwe Taata. Swebo tuli bulongo, yebo uli mubumbi, toonse nduwe wakatubumba. 
Utakalalili limwi O Mwami Leza, utayeeyi zinyonyoono zyesu akutamani. Twakomba O Leza kotuceba, toonse tuli bantu bako. 
Minzi yako iisalala yakaba nkanda, nouba Ziyoni sunu ninkanda, Jelusalemu nditongo. 
Ŋanda yako iisalala yabulemu ooko basikale besu nkubakali kukutembawida, yakatentwa amulilo. Zyoonse nzitwakali kuyobola zyoolwa. 
Musule azeezi zyoonse O Mwami Leza, sena unooumwide buyo? Sena unooumwide buyo kuti utusubwide limwi?
Empty verse
Empty verse
Empty verse
Ndakaliyubununa lwangu kuli baabo batakali kundibuzya. Ndakajanwa abaabo batakali kundiyandaula, kumusyobo ooyo watakali kundiita zina mukukomba ndakati, “Ndime aano.” 
Buzuba boonse ndakali kutambika maanza aangu kubantu basicinguni kuti mbatambule beende munzila zitali kabotu. Baccilila miyeeyo yabo beni. 
Bantu aaba balandikalazya lyoonse nkendilangilide, balapa zipaizyo mumyuunda. Batenta tununkilizyo azipaililo zyazitina, 
Balakkala akati kazyuumbwe akoona mumasena aasisikide, balalya nyama yangulube, bajisi zibiya zili aamusinza wanyama iisofweede. 
Balati, “Tantamuka yawe, utandivuli afwiifwi nkaambo mebo ndasalala!” Bantu bali boobo bandikatazya mbuli busi mumpemo, mbuli mulilo uunyemfuma buzuba boonse. 
“Amubone cisubulo cabo cililembedwe kale, nsikooumuna buyo pele ndababweedezezya bubi buzulide, ndababweedezezya bubi amibili yabo, 
njoobasubwida zinyonyoono zyabo azyabasikale babo,” Mbwaamba Mwami Leza. “Nkaambo bakali kupa zipaizyo muzilundu akundivoolozya mebo mutulundu, njoobacita bweelede. Njoobabweedezezya bubi bwamilimo yabo yakale-kale.” 
Mboobu mbwaamba Mwami Leza ulati, “Kuti musinza kuucilimo mucisankama cansaansa, bantu balati, ‘Utacinyonyooni, nkaambo mobucili bulilu mulincico, mbombuboobo mbwendizoocitila babelesi bangu, nsikoozoobanyonyoona pe.’ 
Njooleta balunyungu lwa Jakobo, aluzubo lwa Juda aabo batizookkale muzilundu zyangu, bantu bangu mbindakasala bazoozikona, babelesi bangu nkobayookkala mulinzizyo. 
Syaloni buyooba busena buyoolela butanga bwangu, kkuti lya Akoo buyooba busena buyoobutila matanga aaŋombe, buyooba busena bwabantu bangu aabo bandilangaula. 
Pele kulindinywe nywebo nomusiya ndime nde Mwami Leza akuluba zilundu zyangu zisalala, nywebo nomukomba Gadi a Meni baleza bacoolwe baleta malweza. 
Coolwe canu ndipanga, nyoonse muyookotama kuti mujaigwe, nkaambo ndakamwiita pele tiimwakavuwa, ndakakanana kulindinywe pele tiimwakaswiilila pe. Mwakacita zibi nkelibwenene, akusala nzetabotelelwi.” 
Mboobu mbwaamba Mwami Leza ulati, “Julu ncecuuno cabwami ayalo nyika ncilyatilo camaulu aangu, ino niŋanda iili buti eeyo njomunga mwandiyakila? Buli kuli busena mbwenga ndalyookezezya? 
Sena nsili ndime nindakalenga zintu zyoonse eezi kumane zyakaba mbubonya? Mbwaamba Mwami Leza. Mbaaba bantu mbendibotelelwa, aabo babombe myoyo bausa mumyoyo yabo akaambo kazinyonyoono zyabo, bakankama nobamvwa majwi aangu. 
Pele kufumbwa ooyo uupaizya mupoho, uuli mbuli ooyo uupaizya muntunyina. Nkabela kufumbwa uupaizya kabelele, uli mbuli yooyo uutyola nsingo yamubwa. Kufumbwa uuumpa cituulo camaila, uli mbuli yooyo uutuuzya bulowa bwangulube. Kufumbwa uumupa tununkilizyo twaciibalusyo, uli mbuli yooyo uukomba mutuni. Batobela nzila nzyobayanda beni, myoyo yabo ilabotelelwa muzisesemyo zyabo, 
aboobo ndiyoobapa mapenzi mapati, ndiyoobaletela zeezyo nzyobayoowa. Nkaambo nindakabaita kunyina wakamvwa pe, nindakakanana kulimbabo kunyina wakaswiilila. Bakacita zintu zibi nkelibwenene, bakasala zintu eezyo nzyetabotelwi anzizyo pe.” 
Amuswiilile majwi aa Mwami Leza, nywebo nomukankama aambaula. “Bana bokwanu aabo bamusulaika akumusalulula akaambo kazina lyangu, baamba cakusabula kabati, ‘Mwami Leza aabonye bulemu bwakwe kutegwa tubone kutangala kwanu!’ Nikuba boobo bayoousigwa nsoni. 
Amumvwe lupyopyongano lwamunzi uulya, amumvwe kuyobeka kuŋanda iikombelwa! Mwami Leza nguubweedezezya basinkondonyina bubi bubeelede.” 
“Ziyoni uli mbuli mukaintu uutumbuka katanamvwa nsungo, katanaminingana watumbuka mwana mulombe. 
Nguni wakamvwide kale cintu cili boobo? Nguni wakabwene kale cili boobu? Sena cisi cilakonzya kuzyalwa mubuzuba bomwe naa musyobo ulakonzya kuba mukaindi kasyoonto? Pele walo Ziyoni uuyoozyala bana mukaindi kasyoonto katanamyongwa pe. 
Sena inga ndimumyonzya buyo kwamana nsimutumbusyi? Mbwaamba Mwami Leza. Sena ndaanga mukaintu ciindi nemutumbusya?” Mbwaamba Leza wanu.
Amusekelele antoomwe a Jelusalemu
Muyoonyonka akukkuta kunkolo zyawo zyuumbulizya,
Mboobu mbwaamba Mwami Leza ulati, “Luumuno lwawo luyoopaya mbuli mulonga, buvubi bwamisyobo imwi buyookunka mbuli kalonga kapaya, muyonyonka, muyobbalilwa akasolo, muyootansikwa amaulu aawo. 
Mbubonya mbuli mukaintu mbwaumbulizya mwanaakwe, mbubonya oobo ambebo mbwendiyoomuumbulizya, muyooumbulizigwa mu Jelusalemu. 
Mwaakubona ceeci, myoyo yanu iyoosekelela, muyoosyuuka mbuli bwizu, nguzu zyajanza lya Mwami Leza ziyoobonwa ababelesi bakwe, pele aabo bamulwana uyoobatondezya bukali bwakwe.” 
Amubone, Mwami Leza ulaboola amulilo, nkalaki zyakwe zilabilima mbuli kambizi kuti bukali bwakwe buvutuke, kutapatila kwakwe kuzwa mulilo uuvwilima. 
Mwami Leza uyoobeteka bantu boonse amulilo apanga, nkabela banji bayoojaigwa a Mwami Leza. 
“Aabo balisalazya akulibambilila kuya kumyuunda batobela umwi uuli akati kabaabo balya nyama yangulube abasikoswe azintu zimwi zisesemya boonse bayoolobela antoomwe. Mbwaamba Mwami Leza. 
