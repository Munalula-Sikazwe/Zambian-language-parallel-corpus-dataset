  Buka ye i na ni litaba za Juda ni Jerusalema ze bonahalizwe ki Mulimu ku Isaya mwan'a Amozi, ka nako ya Oziasi, Jotami, Akazi ni Ezekiasi ha ne ba li malena ba Juda.
Muñ'a Bupilo a li, “Lifasi, ni wena lihalimu, mu teeleze ku se ni ta bulela, na, Muñ'a Bupilo. Bana be ni ikuliselize ba ni fetuhezi. 
Likomu li ziba ya li luile, ni limbongolo li ziba ko li lisezwanga. Kono zeo ki ze sa zibiwi ki batu ba ka ba Isilaele. Ha ba utwisisi ni hanyinyani.”
Mu maibile, mina sicaba sa baezalibi, batu ba ba sinyehile, ba ba maswe! Libi za mina li mi hohela fafasi! Mu hanile Muñ'a Bupilo, Mulimu ya kenile wa Isilaele, mi mu mu fulalezi. 
Kikabakalañi, ha mu nze mu ni fetuhela? Kikuli mu bata ku utwiswa hahulu butuku, nji? Isilaele, toho ya hao i tezi mañiba. Munahano ni pilu ya hao za kula. 
Ha ku na silama se si iketile hande mwa mubili wa hao, ku zwa kwa toho mane ku y'o fita kwa mahutu. U tezi miupa, litombo ni mañiba. Mañiba a hao h'a si ka tapiswa kamba ku tamiwa. Ha ku si ka beiwa mulyani fateñi.
Naha ya mina i shandaukile, mi minzi ya mina i cisizwe, lotee. Balicaba ba ikungezi naha ya mina ni ku sinya lika kamukana mu nze mu talimezi. 
Ku siyezi feela Jerusalema u nosi, munzi o ambekilwe ki lila, o si ka silelezwa sina sibuma sa muliti mwa simu ya likota za veine, kamba mukunda mwa simu ya sikululu. 
 Kabe Muñ'a Bupilo ya Maata Kaufela n'a si ka pilisa batu ba bañwi, kabe Jerusalema kaufela u sinyizwe, sina mo ne i inezi minzi ya Sodoma ni Gomora.
Jerusalema, babusi ni batu ba hao ba swana ni batu ba Sodoma ni Gomora. A mu teeleze s'a mi bulelela Muñ'a Bupilo. Mu utwisise s'a mi luta Mulimu wa luna. 
 Muñ'a Bupilo u li, “Kana mu hupula kuli ni tokwa litabelo ze mu ni ezeza ka nako ni nako, nji? Lingu ze ni fumani ka litabelo ze mu ni ciselize li likani mane ni ku fita, mi li likani ni lisuzo la lifolofolo za mina ze nde. Ni se ni nyikilwe ki mali a lipoho ni lingu ni lipuli. 
Ki mañi ya mi kupile ku ni tiseza zeo kaufela ha mu t'o ni lapela? Ki mañi ya mi bulelezi kuli mu filike mwa lapa la Tempele ya ka kamukana? 
Ha ni sa lata limpo za mina ze si na tuso. Ni filikanyiwa ki muunko wa litabelo za insense ze mu nze mu fa. Ha ni sa kona ku iswala ka mikiti ya mina ya moonda, mazazi a mina a pumulo, ni likopano za mina za silumeli. Kaufel'a zona li sinyiwa ki libi za mina. 
Ni toile mikiti ya moonda ni lipumulo za mina. Ki mulwalo o ni katezi ku lwala.
“Ha mu nanula mazoho a mina ka tapelo, ha ni na ku mi talima. Ha ni na ku teeleza, niha mu ka lapela cwañi ni cwañi, kakuli mazoho a mina a tezi sibi. 
Mu tape mi mu kene. Mu tuhele bumaswe kaufela bo ni bona mu nze mu bu eza. Ee, mu tuhele ku eza bumaswe. 
Mu itute ke eza ze lukile. Mu bone kuli ku eziwa ka mulao, mu tuse ba ba nyandiswa, mu fe lindiala liswanelo za bona, mi mu sileleze limbelwa.”
Muñ'a Bupilo u li, “Cwale, a lu feze taba. Mu lambakani libi ze fubelu, kono ni ta mi tapisa, mu kene twaa. Matampa-tampa a mina nih'a ka ba bufubelu cwañi, mu ta ba ba basweu sina boya bwa lingu. 
Haiba mu ni utwa, mu ta ca ze nde ze mela mwa lifasi. 
Kono haiba mu hana mi mu ni shwaula, mu ka fezwa ki lilumo. Na, Muñ'a Bupilo, ni bulezi!”
Munzi o kile wa sepahala, nako ye u s'o fetuhile sina lihule. Ku kile kwa pila mwateñi batu ba ba lukile, kono cwale ku siyezi feela babulai. 
Jerusalema, pili n'o swana ni silivela, kono cwale ha u sa na tuso. N'o swana ni waine ye nde, kono cwale u s'o li mezi feela. 
Baeteleli ba hao ki bafetuheli ni balikani ba masholi. Ka nako kaufela ba amuhela limpo ni mali a ku lekwa likweta. Ha ba yemeli lindiala ku ba sileleza mwa likuta, kamba ku teeleza limbelwa ha ba biha litaba za bona.
Cwalehe, u teeleze s'a bulela Muñ'a Bupilo ya Maata Kaufela, Mulimu wa Isilaele ya maata, u li, “Ni ta kutiseza bumaswe ku mina, lila za ka, mi ha mu sa na ku ni kataza hape. 
Ni ta talimana ni wena, Jerusalema. Ni ta ku kenisa ka mo ku kenisezwa butale, mi ni ta zwisa masila a hao kaufela. 
Ni ta ku fa baeteleli ni baelezi ba ba swana ni b'o n'o na ni bona kale. Mi cwale Jerusalema u ta bizwa munzi o kenile, munzi o sepahala.”
Kakuli Muñ'a Bupilo u lukile, u ta pilisa Jerusalema hamoho ni mutu ufi ni ufi ya mwateñi h'a baka. 
Kono u ta pyata mañi ni mañi ya eza sibi ni ya mu fetuhela. U ta bulaya mutu kaufela ya mu kwenuhela.
Mu ta swaba ni ku inyaza ha mu ta hupula linako zeo kaufela ze ne mu ezeza milimu ya maswaniso litabelo mwa masimu a mina a likota za oke. 
Mu ta oma sina kota ya oke ha i bata ku shwa, mu ome sina simu ye si na muselaeli. 
Sina muungulwa ha u ciswa ki mulilo, kamukwaocwalo ni bona batu ba ba maata ba ta bulaiwa ki likezo za bona ze maswe, mi ha ku na ya ta kona ku hanisa sinyeho yeo.
Taba ye patuluhezwi Isaya, mwan'a Amozi, ki Mulimu ka za Juda ni Jerusalema, ki ye. 
Mwa mazazi a taha,
Buñata bwa batu ba ka taha, ba li,
  U ta atula mizeko mwahal'a macaba
Cwale baikulu ba Jakobo,
Mulimu, u fulalezi batu ba hao, baikulu ba Jakobo. Naha i tezi bulauli bo bu zwa kwa upa, ni kwa naha ya Mafilisita. Batu ba latelela mikwa ya bazwahule. 
Naha ya bona i tezi silivela ni gauda, mi bufumu bwa bona ha bu feli. Naha ya bona i tezi lipizi, mi makoloi a bona a ndwa h'a feli. 
Naha ya bona i tezi milimu ya maswaniso, mi ba lapela lika ze ba ikezelize ka mazoho a bona.
Mañi ni mañi u ta ishonda ni ku swabiswa. Muñ'a Bupilo, u si ke wa ba swalela!
  Ba ta ipata mwa mañope a macwe mwa malundu kamba ku yepa misima mwa mubu ili ku lika ku banduka buhali bwa Muñ'a Bupilo, kamba ku ipata kwa maata a bulena bwa hae! 
Lizazi la taha foo muipo wa batu, ni ku inuneka kwa bona ku ta feliswa. Kihona Muñ'a Bupilo a ta lumbekwa a nosi. 
Ka lona lizazi leo, Muñ'a Bupilo ya Maata Kaufela u ta kokobeza mañi ni mañi ya ipeile maata, ufi ni ufi ya ikuhumusa ni ku ikanyisa. 
U ta sinya likota ze telele za sidare za mwa Lebanoni, ni lioke kamukana za mwa naha ya Bashani. 
U ta ululula malundu a lumbile ni tulundunyana. 
U ta lutulula litawa ze telele hamohocwalo ni mamota a minzi ya masabelo. 
Mane, u ta tibisa lisepe ze tuna, ze nde ka ku fitisisa. 
Ku inuneka ni buikuhumuso bwa batu li ta feliswa. Ki Muñ'a Bupilo a nosi ya ta pahamiswa lizazi leo ha li ta fita. 
Milimu ya maswaniso i ta fela, mbuu.
Batu ba ta ipata mwa mañope a macwe mwa malundu, kapa ku yepa misima mwa mubu ku lika ku banduka buhali bwa Muñ'a Bupilo, kapa ku ipata kwa maata a bulena bwa hae, h'a ka taha ku t'o nyunga lifasi. 
Lizazi leo ha li ta fita, ba ta lataka maswaniso a gauda ni silivela a ba ezize, mi ba li siyele lingeti ni bo sikampafwa. 
Muñ'a Bupilo h'a ka taha ku t'o nyunga lifasi, batu ba ta ipata mwa misima ni mwa mañope a macwe mwa malundu, ku lika ku banduka buhali bwa hae, kamba ku ipata kwa maata a bulena bwa hae.
Mu si ke mwa sepa batu ba ba fokola, ba ba tamehile ku shwa! Tuso ya bona ki ifi? Ha ku na!
Cwale Muñ'a Bupilo, Muñ'a Bupilo ya Maata Kaufela, u tuha a zwisa lika kaufela ni batu ba ba sepilwe ki sicaba mwa Jerusalema ni Juda. U ta ba amuha lico ni mezi a bona. 
U ka amuha bahali ni masole ba bona, baatuli ni bapolofita ba bona, balauli ni manduna ba bona. 
U ka amuha baeteleli ba ndwa ni ba sicaba, ba litaba za mubuso, ni batu kaufela ba ba itusisa mabibo ku lukisa lika. 
Muñ'a Bupilo u ta ba liselela ku busiwa ki banana ba ba si ka tiya. 
Batu ba ta putelelana. Ba banca ha ba na ku kuteka ba bahulu, mi batu ba ba si na tuso ba ta ikuhumuseza bazamaisi ba bona.
Nako ya taha foo ba mushiku o muñwi ba ta keta yo muñwi wa ku bona, mi ba li ku yena, “Wena ya na ni sika sa ku apala, u be muzamaisi wa luna mwa nako ye ya ziezi.”
Kono yena u ta li, “Batili, isiñi na! Ha ni koni ku mi tusa. Ha ni na lico kamba liapalo. Mu si ke mwa ni eza mueteleli wa mina!”
Ee, Jerusalema u zielehile! Juda wa wa! Ze ba eza ni ku bulela kaufela li lwanisa Muñ'a Bupilo. Ba shwaula patalaza Mulimu kasibili. 
Ba ta kutelwa ki bumaswe bwa bona. Ba eza sibi patalaza sina batu ba Sodoma. Ba zielehile, mi ziezi ba ipizelize yona ili bona.
Batu ba ba lukile ba ka taba, mi za bona kamukana li ta konda. Ba ta ikola ze ba sebelelize. 
Kono batu ba ba maswe ba maibile. Ba ta kutisezwa bumaswe bo ba ezize.
Ba ba kolotisa mali ba nyandisa batu ba ka, mi ba ba puma.
Muñ'a Bupilo u s'a itukiselize ku bulela taba ya hae. U s'a itukiselize ku atula sicaba sa hae. 
Muñ'a Bupilo u tisa bahulu ni baeteleli ba sicaba sa hae kwa katulo. U ba zekisa cwana, u li, “Mu sinyize likota za veine, mi mandu a mina a tezi ze mu ngile kwa babotana. 
Ha mu na tukelo ya ku pyata batu ba ka ni ku putelela babotana. Ni bulezi, na, Muñ'a Bupilo ya Maata Kaufela.”
Muñ'a Bupilo u li, “Mu bone mo ba ikuhumuseza basali ba Jerusalema! Ba zamaya ba nanulezi lingo mwahalimu. Ba andalalize milala. Ba hata ka sikeu, mi ba lilisa maseka a kwa mahutu a bona. 
Kono ni ta ba utwisa butuku. Ni ta ba beula kwa litoho ni ba eze litenda.”
Lizazi la taha foo Muñ'a Bupilo a ta amuha basali ba Jerusalema ze ba ikuhumusa ka zona kaufela, ili mikabo ye ba beya kwa lingongo, kwa litoho, mwa milala. 
U ka zusa mikabo kwa miambo ya bona. U ta zwisa masila a ba ikwahezi ka ona kwa litoho. 
U ta zwisa likuwani za bona, milyani ya mabibo ye ba apala kwa mazoho ni mwa liteka za bona. 
A zuse masale a ba beya kwa minwana ni kwa lingo za bona. 
U ta zusa liapalo za bona ze nde kamukana, ni lijansi, ni likwama. 
A zuse liapalo za bona ze belela ni tutaulo twa bona to tu buleta, masila a ku itateza mwa milala, ni masila a matelele a ku ikwahela kwa litoho.
Bakeñisa ku sebelisa lukumba, ba ta nunka maswe. Bakeñisa makanda a mande, ba ta itama ka mihala ye tata. Bakeñisa milili ye minde, ba ta ba ni litenda. Bakeñisa liapalo za butokwa, ba ta apala bwaya. Bunde bwa bona bu ta fetuha maswabisa.
Banna ba mwa hae, ee, nihaili bona ba ba tata luli, ba ta bulaiwa mwa ndwa. 
Minyako ya munzi i ta lila, i silise. Mane ni ona munzi kasibili u ta swana ni musali ya inzi mapunu fafasi.
Nako yeo ha i se i fitile, basali ba supile ba ta swala munna a li muñwi, mi ba li, “Lwa kona ku ikuta ni ku itinisa ili luna, kono u lu lumelele kuli lu ku bize munn'a luna, kuli lu si ke lwa ba ni maswabi a ku pila bunamukuka.”
Nako ya taha foo Muñ'a Bupilo a ta melisa ni ku hulisa limela ni likota mwa naha, kuli li be ze tuna, ze nde, ze kateleha. Batu ba Isilaele kaufela ba ba sa pila ba ta ikuhumusa ni ku tabela ze meliswa ki naha. 
Mutu kamukana ya siyezi mwa Jerusalema, ya ketilwe ki Mulimu kuli a pile, u ta bizwa ya kenile. 
Ka maata a hae, Muñ'a Bupilo u ta atula ni ku kenisa sicaba ni ku tapisa lifoso za Jerusalema, hamohocwalo ni mali a suluhezi mwateñi. 
 Cwale fa Lilundu la Sione ni ku bona ba ba kopani moo, Muñ'a Bupilo u ta tisa lilu musihali, ni ku tisa musi ni liseli le li benya busihu. Bulena bwa Mulimu bu ta apesa ni ku sileleza munzi kaufela. 
Maata a hae a ta kwahela munzi ku u sileleza kwa ku cisa kwa lizazi, ni ku u eza sibaka sa buiketo se si takelelizwe kwa liñungwa ni pula.
  Mu teeleze ha ni mi opelela pina ye, ili pina ya mulikan'a ka ni simu ya hae ya veine.
A lima mubu, mi a pumbula macwe.
Cwale mulikan'a ka u li, “Mina batu ba ba pila mwa Jerusalema ni mwa Juda, a mu atule mwahal'a simu ya ka ya veine ni na. 
Kana ku na ni se ni kile na palelwa ku ezeza simu yeo, nji? Cwale kikabakalañi ha i beile miselo ye wawata, isiñi miselo ye minde ye ne ni libelezi?
“Se ni ta eza kwa simu ya ka ya veine ki se. Ni ta lutulula lukwakwa lwa yona, ni tube ni limota le li i sileleza, mi i ciwe ni ku hatikelwa ki lifolofolo. 
Ni ta i tuhela i yowela, i be tite. Ha ni na ku kolela likota kamba ku tahula, kono ni ta i tuhela i kwahelwe ki macacani ni mikakani, mane ni ta hanisa ni pula ku nela mwateñi.”
Isilaele ki yona simu ya veine
Mu na ni bumai! Mu ekeza mandu a mañata ni masimu fahalimw'a ze mu se mu na ni zona. Ku tuha ku tokwahala sibaka se si siyezi sa ku amuhela ba ba bata ku t'o yaha ku mina, mi mu ta pila mu nosi mwa naha. 
Ni utwile Muñ'a Bupilo ya Maata Kaufela h'a li, “Mandu-tuna a, a mande, a ta siyala ili mabumbuywa a mukungulu. 
Makocela a beile mwa simu ye tuna a ta taza likapanyana feela la waine. Kwa lizuma ze lishumi za peu, ku kutuzwi feela sizuma si li siñwi.”
  Mu na ni bumai! Mu pakelelanga ku nwa i sa li kakusasana, mi mu tona busihu kaufela mu nze mu nwa. 
Mwa mikiti ya mina mu na ni lilimba, lihalepa, milupa, lipala ni waine. Kono ha mu utwisisi s'a eza Muñ'a Bupilo. 
Mi kabakaleo mu ta hapiwa mu sa lemuhi. Baeteleli ba mina ba ta bulaiwa ki tala, mi batu ba ta bulaiwa ki linyolwa. 
Lifasi la ba ba shwile li ba shukezwi, mi li ba atamiselize mulomo. Li mizaka batu ba ba bubana ba Jerusalema hamohocwalo ni nyangela mwahal'a lilata ni maefe-efe a bona.
Mutu ni mutu u ta tompololwa, mi ba ba ikuhumusa kamukana ba ta kokobezwa. 
Kono Muñ'a Bupilo ya Maata Kaufela u bonisa butuna bwa hae ka ku eza ze lukile, mi Mulimu ya Kenile u bonahaza ku kena kwa hae ka mukwa w'a atula batu ba hae ka ona. 
Mwa mabumbuywa a munzi lingunyana li ta fumana bucwañi mi ku ta fula lipulinyana.
Mu maibile! Mu palezwi ku itukulula kwa libi za mina. 
Mu li, “Muñ'a Bupilo a akufe ku eza z'a bulezi kuli u ta li eza, ili kuli lu li bone. Mulimu ya kenile wa Isilaele a zwelepili mwa milelo ya hae. Lu bone s'a hupula mwa pilu ya hae.”
Mu maibile! Mu biza ze maswe kuli ki ze nde, mi ze nde mu li li maswe. Mu fetula lififi ku li eza liseli, mi liseli mu li eza lififi. Ze baba mu li eza ze munati, mi ze munati mu li eza ze baba.
Mu maibile! Mu hupula kuli mu butali, ni kuli mu talifile hahulu.
Mu maibile! Lindume za macwala! Lindume ba ba si na sabo ha ku fitwa fa ku zwaka macwala! 
Kono mu lukulula ba ba na ni milatu haiba ba mi leka kweta, mi ba ba si na mulatu mu palelwa ku ba atulela ka swanelo. 
Cwalehe, sina mw'a cela mataka ni bucwañi mwa mulilo, mibisi ya mina i ta bola ni lipalisa za mina li ta oma, li fefuke, kakuli mu hanile s'a mi lutile Muñ'a Bupilo ya Maata Kaufela, Mulimu ya kenile wa Isilaele. 
Muñ'a Bupilo u nyemezi batu ba hae, mi u otolozi lizoho la hae ku ba utwisa butuku. Malundu a ta nyanganya, mi litupu za ba ba shwile li ta siyala mwa mikwakwa sina matakala. Kono nihakulicwalo buhali bwa Muñ'a Bupilo ha bu na ku fela fa, mane lizoho la hae li ta be li sa otolohezi ku nata.
Muñ'a Bupilo u fa poniso ya ku biza sicaba se si kwahule. U ba lizeza muloli kuli ba tahe ku zwa kwa manaha a kwahule. Mi ki ba, ba taha kapili ni ka bubebe. 
Ku bona ha ku na ya katezi, kamba ya sitatala. Ha ba ozeli kamba ku lobala. Ha ku na lukanda lo lu tepeta kamba muhala wa siheta o pumehile. 
Masho a bona a shengile, buta bwa bona se bu lukile. Litaku za lipizi za bona li tiile sina licwe, mi mahutu a likoloi za bona a pikuluha kapili sina kakundukundu. 
Masole ba bona ba bopa sina litau ze bulaile folofolo ni ze i lwala kuli ku si ke kwa ba ni ya ta li amuha.
Lizazi leo ha li ta fita, ba ta tiisa ku bopela Isilaele sina mulumo wa mezi a liwate. Mu bone naha ye! S'e li lififi ni ñalelwa! Liseli se li mizizwe ki lififi.
  Mwa silimo s'a shwile Mulena Oziasi, na bona Muñ'a Bupilo. N'a inzi fa lubona lwa hae lo lutelele, lu pahamisizwe, mi siapalo sa hae ne si tala mwa Tempele kaufela. 
N'a beilwe mwahali ki libupiwa ze swana ni mangeloi, ze na ni mafufa a silezi se siñwi ni se siñwi. Sibupiwa se siñwi ni se siñwi ne si ikwahela ka mafufa a mabeli kwa pata, ka a mabeli kwa mautu, mi ne si fufa ka a mabeli. 
 Ne li nze li bizana, li li,
  Mulumo wa manzwi a zona wa nyanganyisa mitomo ya tempele, mane ni yona Tempele kasibili ya tala musi.
Na li, “Ha ku sa na tuso ku na! Ni maibile! Linzwi le li zwa mwa mulomo wa ka kaufela li tezi sibi, mi ni pila mwahal'a batu ba ba bulela manzwi a tezi sibi ni a si ka kena kaufel'a ona. Mi cwale, ni boni Mulena Muñ'a Bupilo ya Maata Kaufela ka meeto a ka luli.”
Cwale se siñwi sa libupiwa sa fufela ku na, si lwezi lishala le li tuka le ne si ngile kwa katala ka lumangato. 
S'a t'o ni swala kwa milomo ka lishala le li tuka, sa li, “Se, si ngunyutile milomo ya hao. Cwale, mulatu wa hao u felile, mi libi za hao li swalezwi.”
Kiha ni utwa Mulena h'a li, “Ni ta luma mañi? Ya ta ba mulumiwa wa luna ki mañi?”
  Cwale a ni bulelela ku y'o taluseza sicaba taba ye, “Niha mu ka teeleza cwañi ni cwañi, ha ku na tuso. Ha mu na ku utwisisa. Niha mu ka talima cwañi ni cwañi, ha ku na tuso. Ha mu na ku ziba se si ta ezahala.” 
Cwale kih'a li ku na, “Eza mihupulo ya batu ba kuli i zizibale, lizebe za bona li tibane mi meeto a bona a foufale, kuli ba si ke ba bona, ba si ke ba utwa kamba ku ba ni kutwisiso. Kabesicwalo, mwendi ne ba ka sikuluhela ku na mi ba foliswa.”
Na buza, na li, “Mulena, ku ta nga nako ye kuma kai ku fitela ba ta lumela ku teeleza?”
Ni ta isa batu kwahule, ili ku eza naha ye kaufela litota. 
Mwahal'a batu ba lishumi niha ku ka siyala a li muñwi feela mwa naha, ni yena u ta bulaiwa. U ta swana ni sisindimwa sa kota ye lemilwe, kono sisindimwa seo niha ne si lemilwe sa shoshela hape.”
  Mulena Akazi, mwan'a Jotami ni muikulu wa Oziasi, ha n'a busa Juda, kwa zuha ndwa. Rezini mulena wa Siria, ni Peka mwan'a Remalya, mulena wa Isilaele, ba lwanisa Jerusalema, kono ba palelwa ku u hapa.
Linzwi la y'o fita ku mulena wa Juda kuli limpi za Siria li se li keni kale mwa naha ya Isilaele. Yena ni batu ba hae kamukana ba saba maswe, mi ba njanja sina likota ze nyungiwa ki moya.
Muñ'a Bupilo a li ku Isaya, “Nga mwan'a hao Sheari Jashubi, mi mu zamaye, mu y'o katanyeza Mulena Akazi. Mu ta mu fumana mwa mukwakwa fo ba belekela baluki ba masila, kwa mafelelezo a mukokolombwa o tisa mezi ku zwa mwa lisa le li fa ñambamo. 
Mu mu bulelele kuli a ine ka maseme, a kuzise, a sa sabi kamba ku filikana. Buhali bwa Mulena Rezini ni Masiria ba hae, hamoho ni bwa Mulena Peka ha bu sa na kozi ye fita ya musi o tunya fa tukota to tubeli. 
Siria, hamoho ni Isilaele ni mulen'a yona, ba ezize mulelo. 
Ba lela ku y'o taseza Juda, ili ku y'o sabisa batu kuli ba lumele ku kena ku bona, mi ba beya mwan'a Tabeele fa bulena.
“Kono na, Muñ'a Bupilo, ni tiisa kuli zeo ha li na ku ezahala. 
Kabakalañi? Kakuli naha ya Siria ha i fiti Damaseka kwa maata, mi Damaseka ha u fiti Mulena Rezini. Haili ka naha ya Isilaele, i ta be i sinyehile maswe mwa lilimo ze silezi kapa ze ketalizoho ze sa taha mi ha i sa na ku ba sicaba hape. 
Isilaele ha i fiti munzi wa Samaria kwa maata, mi munzi wa Samaria ha u fiti Mulena Peka kwa maata.
Muñ'a Bupilo a lumela manzwi a mañwi hape ku Akazi, a li, 
“Kupa Muñ'a Bupilo, Mulimu wa hao, kuli a ku fe sisupo. Si ka ba se si zwa kwatasi, mwa lifasi la ba ba shwile, kamba kwahalimu, mwa lihalimu.”
Akazi a ikeza inge ya saba Mulimu, mi a alaba, a li, “Ha ni na ku kupa sisupo. Ha ni lati ku lika Muñ'a Bupilo.”
Isaya kih'a li, “Teeleza cwale, muikulu wa Mulena Davida. Ki nto ye maswe hahulu ku filikanya buiswalo bwa batu, kana u ta filikanya cwalo ni buiswalo bwa Mulimu, nji? 
 Cwale Mulena kasibili u ta ku fa sisupo. Ku na ni kalibe ye itwezi. U ta pepa mwana wa mushimani mi u ta bizwa Emanuele. 
Ha s'a hulile ni ku ikezeza z'a lata, lico za hae li ta ba mabisi ni linosi feela. 
Mane nako yeo i si ka fita kale, manaha a malena ba babeli bao, ba ba ku sabisa, a ta shandauka.
“Muñ'a Bupilo u tuh'a tiseza wena ni batu ba hao, mane ni ba lusika lwa bulena kaufela, mazazi a manyando a maswe ku fita a n'a tile kamukana ku kalela fo u kauhela mubuso wa Isilaele ku wa Juda. U tuh'a tisa mulena wa Asiria!
“Nako yeo ha i ta fita, Muñ'a Bupilo u ta lizeza Maegepita muloli kuli ba tahe ka buñata sina linzi, ku zwa kwa linukana za Nile ze kwahule, ni Masiria kuli ba zwe mwa linaha za bona sina limuka. 
Mi ba ta ina mwa misindi ni mañope a macwe, mi ba ta apesa mikakani kaufela ni mafulelo kamukana.
“Nako yeo ha i ta fita, Muñ'a Bupilo u ta biza mukuti ya zwa mwabuse bwa Nuka ya Yuferati, mulena wa Asiria. U ta mi kuta milelu. U ta kuta milili kwa litoho za mina ni bwambo fa mibili.
“Nako yeo ha i ta fita, mwendi mulimi a ka ba ni komu i liñwi ni lipuli ze peli feela. 
Nihakulicwalo li ta sisa hahulu, mane ku mu likane. Ee, ba ba pilile kamukana, ili ba ba siyezi mwa naha, ba ta ca mabisi ni linosi.
“Nako yeo ha i ta fita, masimu a mande a na ni likota za veine ze sikiti, mi a lekilwe ye ñwi ni ye ñwi ka muwaya-waya wa silivela o eza sikiti, a ta mela mikakani ni miondo. 
Ha ku na ya ka ituma pilu ku ya mwateñi konji h'a sweli buta ni masho. Ee, naha kaufela i ka tala mikakani ni miondo. 
Mwa malundu kamukana mo ne ku limiwa lico ku ta ñañana miutwa feela mane mutu a palelwe ku hata mwateñi. I ta ba sibaka sa mafulelo a likomu ni lingu.”
Muñ'a Bupilo a li ku na, “Nga litapa le lituna, mi u ñole fateñi ka litaku ze tuna, u li, ‘Hapa kapili, akufisa ku lobela tutu ye hapilwe!’ 
U nge banna ba babeli ba ba sepahala, ili muprisita Uria ni Zakaria mwan'a Jeberekia, ku ba lipaki.”
Mwamulahonyana, na zibana ni musal'a ka. A itwala, mi a pepa mwana wa mushimani. Muñ'a Bupilo a ni bulelela, a li, “U mu beye libizo la Hapa-kapili, Akufisa-ku-lobela-tutu. 
Pili mwanana a si ka tiya ni ku kona ku biza Mama ni Tate, tutu ya Damaseka kamukana ni ze hapilwe mwa Samaria kaufela li ta ngiwa ki mulena wa Asiria.”
Muñ'a Bupilo a bulela ni na hape. 
A li, “Batu ba, ba hanile mezi a kuzize a kwa mulapo wa Siloe, mi ba njanja fapil'a Mulena Rezini ni Mulena Peka. 
Kihona kuli na, Muñ'a Bupilo, ni ta tisa mulena wa Asiria ni limpi za hae kaufela ku t'o lwanisa Juda. Ba ta taha sina mendai a Nuka ya Yuferati, h'a tibisa minanga ya yona kamukana. 
Ba ta kena naha ya Juda kaufela, sina muunda o kumisa mwa mulala ni o apesa lika kamukana.
Mina macaba, mu kopane hamoho ka sabo! Mu teeleze, mina libaka za lifasi ze kwahule. Mu itukiseze ku t'o lwana, kono mu sabe! Ee, mu itukise, kono mu sabe! 
Mu eze milelo ya mina! Kono ha i na ku konda. Mu bulele ze mu bata kaufela! Kono ha li na tuso kamukana, kakuli Mulimu u na ni luna.
Ka maata a hae a matuna Muñ'a Bupilo u ni lemusize kuli ni si ke na latelela nzila ye ba latelela ba bañwi. U ize, 
 “U si ke wa kena mwa milelo ya batu, mi u si ke wa saba lika ze ba saba. 
Mu hupule kuli na, Muñ'a Bupilo ya Maata Kaufela, ni kenile. Ki na feela ye mu swanezi ku saba. 
 Kakuli ka ku kena kwa ka ko ku sabisa, ni swana ni licwe le ba sitatala ku lona batu. Ni swana ni siteo se si ta swasa batu ba mibuso ya Juda ni Isilaele, ni batu ba Jerusalema cwalo. 
Ba bañata ba ta sitatala ni ku wa. Ba ta wa mi ba pyatiwe. Ba ta swasiwa.”
Balutiwa ba ka ba lukela ku tokomela ni ku buluka litaba z'a ni file Mulimu. 
 Muñ'a Bupilo u ipatile kwa batu ba hae, kono na mu kolwa, mi ni beile sepo ya ka ku yena.
  Ki na yo ni bana b'a ni file Muñ'a Bupilo. Muñ'a Bupilo ya Maata Kaufela, ya na ni lubona lwa hae fa Lilundu la Sione, u ezize kuli lu be inge manzwi a pila kwa sicaba sa Isilaele.
Batu ba ta mi bulelela ku y'o buza litaba kwa balauli ni liñomboti, ba ba shobota ni ku umbuna-umbuna. Ba ta li, “Ha si fo, bunde n'e ka ba kuli batu ba buze litaba kwa milimu, ba buze ba ba shwile bakeñisa ba ba pila.”
Mu ba alabe, mu li, “Mu teeleze z'a mi luta Muñ'a Bupilo! Mu si ke mwa teeleza kwa liñomboti. Ze ba ta mi bulelela ha li na ku mi tusa se siñwi.”
Batu ba ta yambaela mwa naha, ba zwafile ni ku shwa tala. Mwa tala ni bunyemi bwa bona ba ta kuta mulen'a bona ni Mulimu wa bona. Ba ka na ba talima kwahalimu. 
Mwendi ba ka lubukela fafasi, kono ha ku na se ba ta bona konji manyando ni lififi, ili lififi le li sabisa mo ba isiwa. Ha ku na ku ba ni mukwa o ba ta pima nako yeo ya manyando.
  Naha ya masika a Zebuloni ni Nafetali n'e kile ya tompololwa, kono kwapili likute li ka taha mwa sibaka mo, ku kalela kwa Liwate la Mediteranea ku isa kwa upa kwa naha ye mwabuse bwa Jordani, kwa Galilea kasibili, ko ba ina balicaba.
  Batu ba ba ne ba zamaya mwa lififi
U ba tabisize, Muñ'a Bupilo.
U lobile joko ye n'e ba imela
Makatulo a mpi ya balwani
Lu pepezwi mwana!
  Maata a hae a bulena a ta na hula.
Mulena u s'a bulezi katulo ya mubuso wa Isilaele, ili bona baikulu ba Jakobo. 
Batu ba Isilaele kaufela, mañi ni mañi ya pila mwa munzi wa Samaria, u ta ziba kuli ki Mulena ya ezize cwalo. Ka nako ye ba ikuhumusa ni ku ipahamisa. Ba li, 
“Miyaho ya litina i wile, kono lu ta i yolisa ka miyaho ya macwe. Likota za sikomora li lemilwe, kono luna, lu ta li yolisa ka likota ze nde za sidare.”
Muñ'a Bupilo u susuelize lila za bona ku y'o ba lwanisa. 
Masiria kwa upa ni Mafilisita kwa wiko ba atamisize milomo ya bona ku komeza Isilaele. Nihakulicwalo buhali bwa Muñ'a Bupilo ha bu si ka fela, kono lizoho la hae li sa otolohezi ku utwisa butuku.
Batu ba Isilaele ha ba si ka baka. Niha ba natilwe ki Muñ'a Bupilo ya Maata Kaufela, ha ba si ka kutela ku yena. 
Muñ'a Bupilo u ta utwisa baeteleli ba Isilaele ni batu ba bona butuku ka zazi li li liñwi feela. U ta wengula toho ni muhata. 
Toho ki bona ba bahulu ni batu ba ba kutekeha, mi muhata ki bona bapolofita ba ba luta za buhata! 
Ba ba etelela batu ba, ba ba kelusize ni ku ba lyanganisa luli. 
Kabakaleo, Mulena h'a na ku bandisa nihaili a li muñwi wa ba banca, mi h'a na ku ba ni makeke ku mbelwa ufi ni ufi kamba kwa lindiala, kakuli batu kamukana ki bahedeni mi ba maswe, ni ze ba bulela kaufela ha si za ngana. Kono nihakulicwalo buhali bwa Muñ'a Bupilo bu ta be bu si ka fela, mi lizoho la hae li ta be li sa otolohezi ku utwisa butuku.
Bumaswe bwa batu bu tuka sina mulilo o cisa mikakani ni liseto. Bu cisa sina lubya mwa mushitu, lo lu tunyiseza musi mwahalimu. 
Kakuli Muñ'a Bupilo ya Maata Kaufela u nyemile, tupa ya hae i cisa sina mulilo mwa naha kaufela mi i bulaya batu. Ha ku na ya bilaela ka wahabo. 
Kai ni kai mwa naha batu ba swala ni ku ca kaco kafi ni kafi ke ba fumana, kono ha ba kuliswi. Mane ba ca ni bana ba bona luli! 
Batu ba Manase ni ba Eferaimi ba itwanisa, mi hamoho ba lwanisa Juda. Nihakulicwalo, buhali bwa Muñ'a Bupilo ha bu si ka fela, kono lizoho la hae li sa otolohezi ku utwisa butuku.
Mu na ni bumai! Mu eza milao ye si ka luka, mi mu nyandisa batu ba ka. 
Ki mona mo mu haniseza linjebwe ku fumana litukelo za bona ni likatulo ze lukile. Ki mona mo mu ngela libyana za limbelwa ni za lindiala cwalo. 
Mu ta ezañi Mulimu h'a ta mi nata? Mu ta ezañi h'a ta mi tiseza maziezi a zwa mwa linaha za kwahule? Mu ta matela kai ku y'o bata tuso? Bufumu bwa mina mu ta bu pata kai? 
Mu ta bulaiwa mwa ndwa kamba ku ngiwa sina batanga. Kono nihakulicwalo, buhali bwa Muñ'a Bupilo bu ta be bu si ka fela, mi lizoho la hae li ta be li sa otolohezi ku utwisa butuku.
  Muñ'a Bupilo a li, “Asiria! Ni sebelisa Asiria sina mulamu wa ku natisa be ni nyemezi. 
Ni lumile Asiria ku y'o lwanisa sicaba se si sa lumeli, batu ba ba ni nyemisize. Ni ba lumile ku y'o hapa, ni ku uzwa, ni ku y'o hatikela batu sina matakala a mwa mikwakwa.”
Kono mulena wa Asiria u na ni milelo ya hae ye tata mwa pilu. U itukiselize ku bulaya macaba a mañata. 
Wa itumba, u li, “Yo muñwi ni yo muñwi wa bazamaisi ba mpi ya ka ki mulena! 
Ni tuzi minzi ya Kalino ni Karikemishi. Ni komile minzi ya Hamati ni Arepadi. Ni hapile Samaria ni Damaseka. 
Ni natile mibuso yeo ye lapela milimu ya maswaniso, ili milimu ye miñata ku fita ye mwa Jerusalema ni Samaria. 
Ni sinyize Samaria ni milimu ya ona kamukana, mi ni ka sinya cwalo ni Jerusalema ni maswaniso a ona a lapelwa mwateñi.”
Kono Muñ'a Bupilo u li, “Ha ni se ni felize ku eza ze ni eza fa Lilundu la Sione ni mwa Jerusalema, ni ta nata mulena wa Asiria kabakala ku itumba ni muipo wa hae kaufela.”
Mulena wa Asiria wa itumba, u li, “Ki na ya li ezize zeo kamukana. Ni na ni maata, butali, ni ngana. Ni fiyezi milulwani mwahal'a macaba mi ni ngile lika ze ne ba bulukile. Ni hatikezi batu ba ba ne ba pila mwateñi sina poho. 
Macaba a lifasi n'a swana ni siyaleto sa nyunywani, mi ni huhuzi bufumu bwa bona ka bunolo sina ya huhula mai. Ha ni si ka tilumunwa ki lifufa le li fefukile, mi ha ku na nyunywani ye atamisize mulomo ku lila!”
Kono Muñ'a Bupilo u li, “Kana silepe si ka li ki se situna ku fita ya si sebelisa, nji? Kana saha ki ya butokwa ku fita ya i sahisa, naa? Mulamu ha u lwali mutu, kono mutu ki yena ya lwala mulamu.”
Muñ'a Bupilo ya Maata Kaufela u tuh'a lumela butuku ku t'o nata ba ba ca hande. Ku ta ba ni mulilo o ta na u cisa mwa mibili ya bona. 
Mulimu, yena liseli la Isilaele, u ta fetuha mulilo. Mulimu ya kenile wa Isilaele u ta fetuha lulimi lwa mulilo, lo lu ta cisa lika kaufela ka zazi li li liñwi feela, mane ni yona mikakani ni liseto. 
Mishitu ye minde ni masimu li ta sinyiwa, li fele mbuu, sina mw'a bulaelwa mutu ki butuku bo bu maswe. 
Ku ta siyala feela likota li sikai, mane li konwe ku balwa ki mwanana.
Nako ya ta, foo batu ba Isilaele, ba ba pilezi fa linala, ba si ke ba itinga ni hanyinyani fa sicaba se si batile ku ba feza. Kaniti ba ta beya sepo ya bona ku Muñ'a Bupilo, Mulimu wa Isilaele ya Kenile. 
Batu ba Isilaele ba sikai ba ta kutela ku Mulimu wa bona ya maata. 
 Niha ku sa na ni batu ba bañata ba Isilaele cwale, ba ba likana ni bubeke bwa mushabati o fa munanga wa liwate, ku ta kuta ba banyinyani feela. Lifu li bulukezwi batu, mi kwa swanela luli. 
Ee, Muñ'a Bupilo ya Pahami ya Maata Kaufela u ka tisa lifu mwa naha kamukana sina mw'a n'a bulelezi.
Muñ'a Bupilo ya Maata Kaufela u li kwa batu ba hae ba ba pila mwa Sione, “Mu si ke mwa saba Masiria, niha ba mi nyandisa sina mo ne ba ezelize Maegepita. 
Ni tuha ni lisela ku mi utwisa butuku, mi fohe ni ta ba felisa. 
Na, Muñ'a Bupilo ya Maata Kaufela, ni ta ba nata ka sime sa ka sina mo ni natezi batu ba mwa Midiani kwa licwe la Orebu. Ni ta nyandisa Asiria sina mo ni nyandiselize Egepita. 
Nako yeo ha i ta fita, ni ta mi lukulula kwa puso ya Asiria, mi joko ya bona ye fa milala ya mina i ta ba bubebe.”
Lila li mwa Ayati! Ba se ba fitelezi Migeroni! Ba siile libyana za bona kwa Mikimashi! 
Ba tulile nzila, mi ba il'o lobalela kwa Geba! Batu ba mwa munzi wa Rama ba mbemukile, mi batu ba mwa munzi wa Mulena Saule, ona Gibea, ba sabile. 
Mu huwe, mina batu ba mwa Galimi! Mu teeleze, mina ba ba mwa Laisha! Mu alabe, ba mwa Anatota! 
Batu ba Madimena ni ba mwa Gebimi ba mata ku y'o ipata. 
Kacenu lila li mwa munzi wa Nobo, mi hona mo, ba supa Lilundu la Sione ka liñondo, ili ona munzi wa Jerusalema.
Muñ'a Bupilo ya Maata Kaufela u ta ba pumaka ni ku ba wisaka ba nze ba alumukela fafasi, sina mitai ye kolilwe kwa kota. Ya ikuhumusa kakuli u fita ba bañwi ka butuna u ta lemiwa a kokobezwe. 
Muñ'a Bupilo u ta ba lema, sina likota mwahal'a mushitu ha li lemiwa ka silepe, mi ba ta wa sina mo li wela likota ze nde za mwa Lebanoni!
  Lusika lwa bulena lwa Davida lu swana ni kota ye lemilwe. Kono, sina lisina ha li shoshela mitai ye minca, ku ta ba cwalo ni kwa baikulu ba Davida. Ku ta zwa ku bona mulena yo munca.
Moya wa Muñ'a Bupilo u ta mu fa
U ta fumana tabo mwa ku sebeleza
  U ta atula babotana hande
  U ta busa batu ba hae ka ku luka
  Litongwani ni lingu
Likomu ni libele li ta ca hamoho,
Nihaili mbututu h'a na ku holofala
  Fa lilundu le li kenile la Mulimu,
  Nako ya taha foo mulena yo munca wa mwa lusika lwa Davida a ta ba sisupo kwa macaba. Ba ta kubukana mwa munzi wa hae wa bulena, ba mu kuteke. 
Lizazi leo ha li ta fita, Mulena u ta itusisa maata a hae hape, mi u ta kutisa batu ba hae ba ba siyezi mwa Asiria ni Egepita, mwa naha ya Patrosi ni Etiopia, mwa Elami, Babilona ni Hamati ni mwa linaha ze fa minanga ni lioli ze mwa liwate. 
Muñ'a Bupilo u ta paheka ndembela ya sisupo ku bonisa macaba kuli u kopanya hamoho hape batu ba ba hasani ba Isilaele ni Juda, ku ba zwisa mwa maneku a mane a lifasi. 
Mubuso wa Isilaele ha u sa na ku shwela wa Juda muna, ni wa Juda ha u na ku ba sila sa Isilaele. 
Ba ta lwanisa Mafilisita hamoho, kwa neku la wiko, ni ku hapa tutu ya batu ba ba pila kwa upa. Ba ta tula batu ba Edomo ni Moabi, mi batu ba Amoni ba ta ba utwa. 
 Muñ'a Bupilo u ta fukisa moya o cisa o ta kalisa Nuka ya Nile ni Yuferati, ku siya feela linukana ze supile ze nyinyani, kuli mañi ni mañi a kone ku sila ka mahutu. 
Ku ta ba ni mukwakwa o mutuna o zwa mwa Asiria, ili wa ku tusa Maisilaele ba ba sa pila mwateñi, sina mo n'o inezi wa bo kukw'a bona ha ba zwa mwa Egepita.
Lizazi la taha foo batu ba ta opela, ba li,
  Mulimu ki mupilisi wa ka.
Sina mezi a mande
Lizazi la taha foo batu ba ta opela, ba li,
Mu opelele Muñ'a Bupilo,
Mutu kamukana ya pila mwa Sione
  Ki ye taba ya Babilona, y'a amuhezi ku Mulimu Isaya mwan'a Amozi.
Mu paheke ndembela ya ndwa fa lilundu le li si na likota! Mu huweleze masole, mi mu yemiseze mazoho mwahalimu, i be poniso ya kuli ba taseze minyako ya munzi o ikuhumusa. 
Muñ'a Bupilo u bizize masole ba hae, b'a sepile, ku t'o lwana ndwa ye kenile ili ku utwisa b'a nyemezi butuku.
A mu utwe lilata fa malundu, mulumo wa batu ba bañata, mulumo wa mibuso ni macaba a kopana. Muñ'a Bupilo wa limpi u lukisa masole ba hae kuli ba y'o lwana. 
Ba zwa mwa manaha a kwahule, kwa mafelelezo a lifasi. Ka bunyemi bwa hae, Muñ'a Bupilo u til'o sinya naha kamukana.
  Mu bokololiswe ki butuku, kakuli lizazi la Muñ'a Bupilo li fakaufi, lizazi leo ya Maata Kaufela h'a ka tisa sinyehelo. 
Mazoho a batu kaufela a ta felelwa ki maata, mi bundume bwa bona bu ta fela. 
Kamukan'a bona ba ta ngangama, mi ba paleliswe ki butuku bo bu swana sina bwa musali ya indukilwe. Ba ka talimana ka sabo, mi lipata za bona li ta fubeliswa ki maswabi. 
Lizazi la Muñ'a Bupilo la taha, lizazi le li lunya la buhali bwa hae bo bu sabisa. Lifasi li ta fetuha matota, mi ya maswe kaufela u ta bulaiwa. 
 Linaleli kaufela ni likutu za linaleli kamukana li ta tuhela ku benya. Lizazi li ta unsufala ha li pazula, ni kweli ha i na ku bonisa liseli la yona.
Muñ'a Bupilo u li, “Ni ta tisa sinyehelo ye tuna mwa lifasi, mi ni utwise ba ba maswe kaufela butuku kabakala libi za bona. Ni ta kokobeza ufi ni ufi ya ikuhumusa, mi mañi ni mañi ya ikanyisa ni ya na ni situhu ni ta mu utwisa butuku. 
Ba ba ta siyala ba sa pila, ba ta ba ba butokwa hahulu ku fita gauda. 
Ni ta nyanganyisa mahalimu, mi lifasi li ta zikinyeha, mane li zwe mwa sibaka sa lona, ka lona lizazi leo, ha ni ta bonisa buhali bwa ka, na, Muñ'a Bupilo ya Maata Kaufela.
“Balicaba ba ba pila mwa Babilona ba ta matela kwa manaha a habo bona, ba hasane sina mazwii h'a saba bazumi, kapa sina lingu ze si na mulisana. 
Ya ta swalwa kaufela u ka tabiwa ka lilumo. 
Ha ba nze ba lubukezi cwalo ba felezwi ki sepo, limbututu za bona li ta pumakiwa li bulaiwe. Mandu a bona a ta hapiwa, ni basali ba bona ba swaliwe likalala.”
Muñ'a Bupilo u li, “Ni susueza Mamedi ku lwanisa Babilona. Ha ba na taba ni silivela, mi ha ba likiwi ki gauda. 
Ba ta bulaya micaha ka buta ni masho a bona. Ha ba na ku ba ni makeke kwa limbututu, mi ha ba na ku utwela banana butuku. 
 Mubuso wa Babilona ki ona o munde ku fita ye miñwi kaufela. Bañi ba ona ba ikuhumusa ka ona. Kono na, Muñ'a Bupilo, ni ta sinya Babilona sina mo ni sinyelize Sodoma ni Gomora! 
Ha ku na mutu ya ka pila mwateñi hape. Ha ku na Muarabe wa muzamai ya ka toma tende ya hae kamba mulisana ya ta fuliseza mutapi wa hae mwateñi ni kamuta. 
 I ta ba naha mo ku pila lifolofolo za mwa naheñi, mo li yaletela lifi. Ku ta pila mwateñi limpye, mi tumunda ni tubu li ta bapelela mwa mabumbuywa. 
Litawa ni mandu a bulena li ta lumiswa ki ku lila kwa litongwani ni mawawa. Nako ya Babilona i se i fitile! Mazazi a ona a s'a felile.”
Muñ'a Bupilo u ta ba ni musa hape kwa sicaba sa hae sa Isilaele, mi u ta si keta kuli si be sa hae luli. U ta yahisa bana ba Isilaele mwa naha ya bona hape, mi balicaba ba ka taha ku t'o pila ni bona. 
Macaba a mañata a ta ba tusa ku kutela mwa naha ya bona ye ba filwe ki Muñ'a Bupilo, mi koo macaba a ta ba sebeleza sina batanga. Ba ba kile ba hapa bana ba Isilaele, ba ta hapiwa ki bona, mi ba ba ba nyandisize ba ta busiwa ki bona.
Muñ'a Bupilo u ta pumulisa batu ba Isilaele kwa matuku ni manyando a bona, ni kwa musebezi o tata o ne ba hapelezwa ku eza. 
H'a ta eza cwalo, bona ba ta sheununa mulena wa Babilona, ba li,
Muñ'a Bupilo u felize maata a babusi ba ba maswe. 
A felize maata a ba ba nyandisize batu ka buhali, mi ba ba si ka tuhela ku swenya macaba e ba hapile. 
Cwale lifasi kaufela li ikola pumulo ni kozo, mi mutu ni mutu u opela ka tabo. 
Likota za kiprese ni sidare ya kwa Lebanoni li tabela ku wa kwa mulena, kakuli ha ku sa na ya ta li lema cwale ha s'a ile!
“Lifasi la ba ba shwile li itukiseza ku amuhela mulena wa Babilona. Mioya ya ba ba ne ba na ni maata mwa lifasi ya sisimuha. Mioya ya malena ya nanuha mwa mabona a yona. 
Kaufel'a yona ya mu biza, ya li, ‘Ni wena cwale u s'o fokozi sina luna! U s'o li yo muñwi wa luna! 
U n'o nz'o kutekiwa ka lipina ze lizwa fa mufuta wa lihalepa, kono cwale u s'o li mwa naha ya ba ba shwile! U lobezi fa bulobalo bo bu tezi mabuku, mi kubo y'o apezi i sa li mabuku feela!’ ”
  Mulena wa Babilona, wena lilungwe le li benya, u wile kwahalimu! Kale, u n'o koma macaba, kono cwale u nepezwi fafasi. 
 N'o itukiselize ku kambamela kwa lihalimu, ni ku y'o beya lubona lwa hao fahalimw'a linaleli ze kwahule. N'o hupuzi kuli u ta ina sina mulena fa lilundu lani la kwa mutulo ko i kopanela milimu. 
N'o bulezi kuli u ta kambamela fahalimw'a malu, u swane ni ya Maata Kaufela. 
Kono u tisizwe mwa sibaka se si tungile hahulu mwa lifasi la ba ba shwile.
Ba ba shwile ba ta ku lubukela ni ku ku nangela. Ba ta buza, ba li, “Kana ki yena mutu yani ya nyanganyisize lifasi, mane a be a ngangamisa mibuso, nji? 
Kana ki yena yo ya sinyize minzi, mi ya fetuzi lifasi ku li eza lihalaupa feela, nji? Ya si ka lukulula ni kamuta b'a n'a tamile ni ku ba tuhela ba ikela kwa mahae, naa?” 
Malena kamukana ba lifasi ba lobezi mwa mabita a bona a mande hahulu. 
Kono wena ha u na libita, mi situpu sa hao si latilwe feela kuli si ipolele. Si kwahezwi ki litupu za masole ba ba bulailwe mwa ndwa. Si nepezwi hamoho ni zona mwa musima wa macwe, ni sa hatikelwa. 
Ha u na ku bulukiwa, sina malena ba bañwi, kakuli u sinyize naha ya hao, mi u bulaile batu ba hao luli. Ha ku na ya ta banduka mwa lusika lwa hao lo lu maswe. 
Pulao i kalisizwe! Bana ba mulena yo ba ta shwa kabakala sibi sa bo kukw'a bona. Ha ku na ni yo mukana wa bona ya ta busa lifasi kamba ku li kwahela ka minzi.
Muñ'a Bupilo ya Maata Kaufela u li, “Ni ta lwanisa Babilona, mane ni u sinye. Ha ni na ku siya se siñwi, i be bana kamba batu ba ba sa pila. Ni bulezi, na, Muñ'a Bupilo. 
Babilona ni ta u fetula mataba mo ku pila bo sifi. Ni ta fiyela Babilona ka lufiyelo lo lu ta zwisa lika kamukana. Ni bulezi, na, Muñ'a Bupilo ya Maata Kaufela.”
  Muñ'a Bupilo ya Maata Kaufela u ikonkile, a li, “Se ni lelile si ta bonahala. Se ni itukiselize ku eza si ta ezahala. 
Ni ta bulaya Masiria ba ba mwa naha ya ka ya Isilaele, mi ni ba hatikele fa malundu a ka. Ni ta lukulula batu ba ka kwa joko ya Masiria ni kwa bukiti bo ba swanezi ku bu lwala. 
Wo, ki ona mulelo wa ka ka lifasi, mi lizoho la ka li otolohezi ku utwisa macaba butuku.” 
Muñ'a Bupilo ya Maata Kaufela u itukiselize ku eza cwalo. U s'a otolozi lizoho la hae ku nata, mi ha ku na ya ka mu hanisa.
  Ye, ki yona taba ye n'e bulezwi ka silimo sa ku shwa kwa Mulena Akazi.
  Mafilisita, tupa ye n'e mi nata i lobehile, kono ha ku na libaka le li ka mi tabisa, kakuli noha ha i shwa i yoliwa ki ye maswe hahulu. Lii la noha li ndondola lingongole le li fufa! 
Muñ'a Bupilo u ta ba mulisana wa batu ba hae ba babotana, mi u ta ba pilisa mwa buiketo. Kono mina Mafilisita, u ta mi lumelela tala ye sabisa ye si ke ya siya nihaiba mutu a li muñwi a nz'a pila.
Mu bokolole mi mu lilele tuso, mina minzi ya Mafilisita kaufela! Mu mbwembwete, kamukan'a mina! Ku taha lilu la liluli kwa mutulo. Ki mpi ye si na mapyeha.
Lu ta alaba cwañi ba ba lumilwe ku luna ki Mafilisita? Lu ta ba bulelela kuli Sione u tomilwe ki Muñ'a Bupilo, ni kuli batu ba hae ba ba nyandile ba ta y'o iketa mwateñi.
  Ze bulezwi ka Moabi ki ze.
Batu ba mwa Diboni ba pahama fa lilundu ku y'o lilela ko ku lapelwa milimu. Batu ba Moabi ba lilelela minzi ya Nebo ni Medeba. Ba ikutile milili ni milelu ka maswabi. 
Batu ba ba mwa mikwakwa ba apezi masaka. Ba bañwi ba lila ni ku sikoka mwa mapatelo a munzi ni fa lituwa za mandu. 
Batu ba mwa Heshiboni ni Eleale ba lila, mi sililo sa bona sa y'o utwahala ni kwa Jahazi. Ni masole mane ba ngangama. Bundume bwa bona bu felile. 
Pilu ya ka i lilela Moabi! Batu ba sabezi mwa munzi wa Zoare, ni kwa Egilati-Shelishiya. Ba bañwi ba kambama ka nzila ya Luhiti, mi ba zamaya ba nze ba lila. Ba bañwi ba tulezi kwa Horonaimi, ba nze ba huiswa ki ku shandauka kwa Moabi. 
Mulapo wa Nimirimi u kalile, bucwañi bo bu kwatuko a ona bwa oma, mi ha ku sa na butala bo bu siyezi. 
Batu ba sila Mulapo wa Matoya ku lika ku saba ni bufumu bwa bona kamukana. 
Kai ni kai kwa milulwani ya Moabi ku utwahala sililo. Si utwahala kwa minzi ya Egelaimi ni Beerelimi. 
Kwa munzi wa Dimoni, mezi a mwa nuka a fubelisizwe ki mali, mi Mulimu u sa na ni se si maswe hahulu s'a sa bulukezi batu ba kwateñi. Ee, ku ta ba ni pulao ya mañi ni mañi ya siyezi mwa Moabi.
Batu ba Moabi, ba ba zwa mwa munzi wa Sela mwa lihalaupa, ba lumela mpo ya ngunyana ku ya busa mwa Jerusalema. 
Ba litela fa minanga ya nuka ye bizwa Arinoni, ba nze ba ngulyana feela, ba ya kafa ni kafa sina linyunywani ze lelekisizwe mwa liyaleto za zona.
Ba li kwa batu ba Juda, “Mu lu bulelele se lu ta eza. Mu lu sileleze, sina muluti wa kota o lu kwahela musihali ha ku cisa, mi lu lumelelwe ku t'o pumulela mwa muluti wa mina. Lu bakozi. Mu lu pate ko lu si ke lwa fumanwa ki mutu. 
Mu lu lumelele ku pila mwa naha ya mina. Mu lu sileleze ku ba ba bata ku lu bulaya.”
Cwale yo muñwi wa baikulu ba Davida u ta ba mulena, mi u ta busa sicaba ka busepahali ni lilato. U ta akufela ku eza ze nde, mi u ta bona kuli batu ba atulwa ka mukwa o lukile.
Batu ba Juda ba li, “Lu utwile mo ba ikuhumuseza batu ba Moabi. Lwa ziba kuli ki baikuhumusi ni baipi, kono ku itumba kwa bona ha ku weli likamba.”
Batu ba Moabi ba ta liliswa ki manyando. Ba ta lila kaufel'a bona ha ba hupula lico ze nde ze ne ba canga mwa munzi wa Kiri-Harese. Ba ta felelwa ki sepo. 
Masimu a fakufi ni Heshiboni ni a likota za veine a kwa Sibima a sinyizwe, ili masimu a likota za veine ko ne ku eziwanga waine ye ne kolanga babusi ba macaba. Nako ye ñwi, likota zeo ne li yambalala kwa neku la upa ku y'o fita kwa munzi wa Jaezeri, mane kwa lihalaupa luli, ni kwa wiko ku y'o fita ni mwabuse bwa Liwate la Lizwai. 
Cwale ni lilelela likota za veine ya Sibima sina mo ni lilelela Jaezeri. Mioko ya ka i lotela Heshiboni ni Eleale, kakuli ha ku na kutulo ye ka tabisa batu. 
Mwa masimu a nunile ha ku sa na mutu ya tabile cwale. Ha ku na mutu ya huwa kamba ku opela mwa masimu a likota za veine. Ha ku na mutu ya luba makocela ku eza waine. Mihuwo ya tabo i feilile. 
Ni tongiswa ki maswabi kabakala Moabi, ni pilu ye butuku kabakala Kiri-Harese. 
Batu ba Moabi ba ikatalisa ka ku yanga kwa malundu, mwa libaka za bona ze kenile, ni kwa litempele za bona ku y'o lapela, kono ha ku ba tusi se siñwi.
A, ki ona manzwi a bulezwi ki Muñ'a Bupilo ku ba Moabi kale. 
Mi cwale, Muñ'a Bupilo u li, “Mwa lilimo ze talu hande-nde, bufumu bo butuna bwa Moabi bu ta fela. Kwa batu ba teñi ba bañata, ku ta banduka feela ba sikai ba nze ba pila, mi ba ta bonahala ku fokola.”
  Ki ye taba ye bulezwi ka Damaseka. Muñ'a Bupilo u li, “Damaseka ha u sa na ku ba munzi hape. U ta ba matota feela. 
Minzi ya Siria i ta sabelwa kuya kuile. I ta ba mafulelo a lingu ni likomu, mi ha ku na ya ta li leleka mwateñi. 
Isilaele ha u sa na ku silelezwa, mi Damaseka u ta sinyehelwa ki ku ipusa kwa ona. Masiria ba ba siyezi ba ta tompoloka sina batu ba Isilaele. Ni bulezi, na, Muñ'a Bupilo ya Maata Kaufela.”
Muñ'a Bupilo a li, “Lizazi la taha, fo butuna bwa Isilaele bu ta fela, mi ku fuma kwa hae ku ta yoliwa ki babotana. 
Isilaele u ta swana ni simu ye s'e kutuzwi. U ta ba litota sina simu ye mwa Musindi wa Refaimi ha ku se ku byangilwe. 
Ku ta pila feela batu ba sikai, mi Isilaele u ta swana ni kota ya olive ye s'e yanguzwi miselo kaufela haisi ye mibeli kamba ye milalu ye kwa njongonjongo luli, kamba ye mine kamba i ketalizoho ye siyezi mwa mitai. Ni bulezi, na, Muñ'a Bupilo, Mulimu wa Isilaele.”
Lizazi leo ha li ta fita, batu ba ta kutela ku Mubupi wa bona ku bata tuso, ili yena Mulimu wa Isilaele ya Kenile. 
Ha ba sa na ku sepa tutala to ba ezize ka mazoho a bona, kamba ku sepa bukwala bwa misebezi ye ba eza, sina musumo ko ku lapelelwa mulimu wa musali, yena Ashitaroti, ni tutala fo ku cisezwa insense.
Lizazi leo ha li ka taha, minzi ye silelelizwe hande i ta sabelwa ni ku ba matota sina minzi ye ba sabezi Mahivi ni Maamori ha ba saba Maisilaele.
Isilaele, u libezi Mulimu ya ku pilisize ni ya ku sileleza sina licwe le li maata. Bakeñisa ku mu hupula u cala masimu a nunile ili ku lapela ni ku bata tuso kwa milimu ya balicaba. 
Kono nih'a tungukile ni ku tubula lona lizazi l'a cezwi, nihakulicwalo, ha ku na ku ba ni kutulo. Ku ta ba feela ni manyando ni matuku a sa foliswi.
Macaba a maata a mwa mufili-fili, mi a eza lilata le li swana ni mulumo wa liwate, mulumo wa mandinda a matuna. 
Macaba a sutelela sina mandinda, kono Mulimu wa a kalimela, mi a kuta ngombemongo, a fiyelwa sina liluli fa njetumuko ya malundu ha ku fuka moya, kapa sina bucwañi bo bu fufiswa ki kakundukundu. 
Ka swalala a sabisa, kono kakusasa h'a sa li yo! Ki sona se si tahela mañi ni mañi ya hapa naha ya luna.
  Mwabuse bwa linuka za Etiopia ku na ni naha mo ku utwahala mulumo wa mafufa. 
Ku yona nako yeo kwa zwa lindumeleti ba ba taha ka Nuka ya Nile mwa mikolo ye pangilwe ka mataka. Mina linumwana ze bubube, mu kutele kwa hae! Mu ise litaba kwa naha ya mina, kwa naha ye aluzwi ki linuka, kwa sicaba sa mina se si tiile, kwa batu ba ku mina ba batelele, ba matalo a buleta, ba ba sabiwa ki lifasi kaufela.
Utwa, wena mañi ni mañi ya mwa lifasi, wena mutu kaufela ya pila fafasi. U bate poniso ya ndembela ye ta yemiswa fahalimw'a malundu! U teeleze mulumo wa tolombita ha i lizwa! 
Muñ'a Bupilo a li ku na, “Ni ta talimela fafasi ni nze ni kuzize kwa lihalimu, sina puka ha i wa busihu ha ku futumezi ka nako ya kutulo, ni ka mombela sina lizazi ha li cisa musihali. 
Miselo i si ka kulumunwa kale, lipalisa kamukana ha li se li wile mi miselo ya buzwa, sila si ta bulaya Maetiopia ka bunolo sina tipa ha i puma mitai kwa kota ya veine. 
Litupu za masole ba bona li ta siyelwa manoñu ni libatana. Matabula li ta ciwa ki manoñu, mi maliha ki libatana.”
Nako ya taha foo Muñ'a Bupilo ya Maata Kaufela a ta amuhela limpo za naha ye, kwa naha ye aluzwi ki linuka, limpo za sicaba se, se si tiile, se si maata, limpo za batu ba, ba batelele, ba matalo a buleta, ba ba sabiwa mwa lifasi kamukana. Ba ka taha kwa Lilundu la Sione, f'a lapelelwa Muñ'a Bupilo ya Maata Kaufela.
  Ki ye taba ye bulezwi ka Egepita.
Muñ'a Bupilo u li, “Ni ta zusa petuhelo mwa Egepita, mutu ni munyan'a hae ba itwanise, ni ba ba pila hamoho ba ipetuhele. Minzi i ta itwanisa, mi malena ba ta lwanela puso. 
Ni ta felisa pilu ya Maegepita, ni sinye ni milelo ya bona. Ba ta kupa tuso kwa milimu ya bona. Ba ta y'o zibisa liñomboti ni ku y'o kupa likelezo kwa balimu. 
Ni ka tuhelela Maegepita ba hapiwa ki ya situhu, ba buswe ki mulena ya na ni lunya. Ni bulezi, na, Muñ'a Bupilo ya Maata Kaufela.”
Mezi a ta na fukuzeha mwa Nuka ya Nile, a ta na fela hanyinyani-hanyinyani, mane i kalelele, ñoo. 
Linukana za yona li ta nunka ha li nze li kala. Mataka ni miseme li ta nyana. 
Lico kamukana ze cezwi fa munanga wa Nuka ya Nile li ta oma ni ku fefulwa ki moya. 
Mutu kaufela ya ipilisa ka ku yamba mwa Nile u ta tonga ni ku lila. Tushuto ni tunyandi twa bona ha tu sa na ku ba ni tuso. 
Ba ba eza masila a masweu ba ta swaba. 
Ba ba ota bwanda ni likwala kaufela ba ta lobeha lipilu ni ku nyanda.
Baeteleli ba munzi wa Zoani ki likuba! Mi batu ba mwa Egepita ba ba butali hahulu ba fa likelezo za butoto! Ba ka bulelela cwañi mulena kuli ki bona bo shwana ba lizibi ni malena ba kale? 
Mulena wa Egepita, baelezi ba hao ba ba butali ba kai? Mwendi ne ba ka ku bulelela milelo ya Muñ'a Bupilo ya Maata Kaufela bakeñisa Egepita. 
Baeteleli ba Zoani ni ba Nofi ki litoto. Ne ba swanezi ku sikulula sicaba, kono ba si kelusize. 
Muñ'a Bupilo u ba ezize kuli ba fe likelezo ze lyanganisa. Kabakaleo ze eziwa ki Egepita kamukana li fosahalile, mi li tantalikisa sina ya kozwi h'a telela fa mataza a hae. 
Ha ku na nihaili a li muñwi mwa Egepita, i be mufumi kamba mubotana, yo munyinyani kamba yo mutuna, ya kona ku tusa.
Nako ya taha yeo batu ba Egepita ba ta ba ni boi sina basali. Ba ta kuñiswa ki sabo ha ba ta bona kuli Muñ'a Bupilo ya Maata Kaufela u otolozi lizoho la hae ku ba nata. 
Batu ba Egepita ba ta sabiswa ki Juda nako kamukana ha ba hupuliswa ka za bumai bo ba lukiselizwe ki Muñ'a Bupilo ya Maata Kaufela.
Nako yeo ha i ta fita, mwa mileneñi i ketalizoho ya Egepita ku ta bulelwa Siheberu. Batu ba mwateñi ba ta konka ka libizo la Muñ'a Bupilo ya Maata Kaufela. O muñwi wa minzi yeo u ta bizwa Munzi wa Lizazi.
Nako yeo ha i ta fita, Muñ'a Bupilo u ta ba ni katala ka hae mwa naha ya Egepita, mi u ta yahelwa ka macwe musumo o mutelele wa kupuzo fa mululwani wa Egepita. 
Zeo li ta ba lisupo ze ta bonisa kuli Muñ'a Bupilo ya Maata Kaufela u teñi mwa Egepita. Batu ba mwateñi ha ba ta nyandiswa, mi ba kupa tuso ku Muñ'a Bupilo, u ta luma yo muñwi ku t'o ba pilisa. 
Muñ'a Bupilo, yena kasibili u ta iponahaza kwa batu ba Egepita. H'a ta eza cwalo, ba ta mu lapela ni ku mu sebeleza, mi ba ta mu tiseza litabelo ni limpo. Ba ta mu sepisa lika ka ku tiya, mi ba ta eza ze ba sepisize. 
Muñ'a Bupilo u ta utwisa Maegepita butuku, kono hape u ta ba folisa. Ba ta talima ku yena, mi u ta utwa litapelo za bona ni ku ba folisa.
Nako yeo ha i ta fita, ku ta ba ni mukwakwa o mutuna mwahal'a Egepita ni Asiria. Batu ba manaha a mabeli ao ba ta na ba potelana, mi ba ta lapela hamoho. 
Nako yeo ha i ta fita, Isilaele i ta kopana ni Egepita ni Asiria, mi macaba a malalu ao, a ta fuyaulisa lifasi kamukana. 
Muñ'a Bupilo ya Maata Kaufela u ta a tohonolofaza, a li, “Ni ta ku fuyaula Egepita, wena sicaba sa ka. Ni ta ku fuyaula Asiria, wena sicaba se ni bupile. Ni ta ku fuyaula Isilaele, wena sicaba sa ka se ni ketile.”
Ka taelo ya Mulena Sarigoni wa Asiria, muzamaisi wa limpi za Masiria, yena Teretani, a y'o lwanisa Ashidodi munzi wa Mafilisita. 
Ka nako yeo, Muñ'a Bupilo n'a bulelezi Isaya, mwan'a Amozi, ku tubula saka ya n'a apezi, ni ku zwisa makatulo a hae. Isaya a lumela, mi a zamaya mapunu, a si na ni makatulo kwa mahutu. 
Ashidodi ha u s'o hapilwe, Muñ'a Bupilo a li, “Mutang'a ka Isaya u zamaile mapunu, a si na ni makatulo kwa mahutu lilimo ze talu. Se, ki sisupo sa ze ta ezahala kwa Egepita ni Etiopia. 
Mulena wa Asiria u ta etelela batanga b'a hapile mwa manaha ao a mabeli, ba nze ba li mapunu. Ba banca ni ba bahulu ba ta zamaya njenje ba si na makatulo kwa mahutu, mane mapunu a bona a bonahale, mi i be maswabi kwa Egepita. 
Ba ba beile sepo ya bona mwa Etiopia, mi ba itumba ka Egepita, ba ta swaba mi sepo ya bona i ta fela. 
Nako yeo ha i ta fita, batu ba ba yahile fa likamba la liwate ba ta li, ‘A mu bone se si tahezi batu be ne lu sepile kuli ba ta lu sileleza ku mulena wa Asiria! Lu ta punyuha cwañihe?’ ”
Ki ye taba ye bulezwi ka Babilona.
Ni boni pono ya ze situhu ze ta ezahala, pono ya ku beteka ni ku sinyeha.
Se ni boni, ni se ni utwile mwa pono yeo, si ni sabisize ni ku ni utwisa butuku, butuku bo bu swana ni bwa musali ya pepa. 
Na zinguluka, mi ni ngangamiswa ki sabo. Busihu bwa tabo bo ne ni lakaza bu fetuhile bwa sabo ye tuna.
Mwa pono ni boni mukiti. U s'o lukile, ku yalezwi baenyi licali fo ba ina, mi ki bao ba ca ni ku nwa. Hona foo, kapili-pili taelo ya utwahala, ye li, “Bazamaisi, mu lukise litebe za mina!”
Cwale Mulena a li ku na, “Zamaya, u y'o beya mulibeleli, mi u mu bulele ku biha z'a bona. 
H'a ta bona banna ba taha fa lipizi, ka ba babeli, ni batu ba ba pahami limbongolo ni likamele, u mu bulelele kuli a ba talimisise hande.”
Mulibeleli kih'a huwa, a li, “Muñ'a ka, ni nze ni yemi ni libelezi mwa sibaka sa ka musihali ni busihu.”
  Kapili-pili, ki bao ba ta! Banna ba pahami lipizi, mi ba zamaya ka bubeli. Mulibeleli u fitisa litaba, u li, “Babilona u wile! Milimu ye ne ba lapela kamukana i hasanezi fafasi, mi i pyata-pyatehile.”
Batu ba ka, mu pulilwe sina mabele, kono ni se ni mi bulelezi litaba ze nde ze ni utwile ku Muñ'a Bupilo ya Maata Kaufela, yena Mulimu wa Isilaele.
Ki ye taba ye bulezwi ka Edomo.
Na alaba, na li, “Kwa patalala, kono busihu bu ta taha hape! Haiba u bata ku buza hape, u kute u t'o buza hape.”
Ki ye taba ye bulezwi ka Arabia.
A mu fe mezi kwa batu ba ba taha ku mina ba nze ba nyolilwe. Mina batu ba naha ya Tema, a mu fe bakozi lico. 
Batu ba saba. Ba lika ku punyuha kwa lisabule ze itukiselize ku ba bulaya, kwa buta bo bu tuha bu posa masho ni kwa likozi za ndwa kamukana.
Cwale Mulena a li ku na, “Butuna bwa masika a Kedare bu ta fela mwa silimo si li siñwi feela. 
Ba buta ni masho ki bona lindume ze tuna hahulu za Kedare, kono ku ta siyala ba sikai feela. Ni bulezi, na, Muñ'a Bupilo, Mulimu wa Isilaele.”
Ki ye taba ye bulezwi bakeñisa Musindi wa Lipono.
Munzi kaufela u mwa mufili-fili. U tezi lilata ni ku nyakalala.
Baeteleli ba mina kamukana ba sabile, mi ba hapiwa ba si ka posa nihaili lisho li li liñwi. 
Cwale mu ni tuhele ni silise ni li nosi. Mu si ke mwa lika ku ni omba-omba, ni nze ni shwezwi ki bahesu ba bañata cwana. 
Ye, ki nako ya ñalelwa, ya ku tulwa ni ku filikana mwa Musindi wa Lipono, mi ze kaufela lu li lumelezwi ku Muñ'a Bupilo ya Maata Kaufela, Mulimu wa Isilaele. Makwakwa a munzi wa luna a wiselizwe fafasi, ni sililo sa ku kupa tuso si utwahalile mwa malundu.
Masole ba ba zwa mwa naha ya Edomo ba taha ba pahami fa lipizi, ba sweli buta ni masho. Masole ba mwa naha ya Kiri ba lukisize litebe za bona. 
Misindi ye nunile ya mwa Juda i tezi likoloi, mi masole ba ba fa lipizi ba yemi kwa minyako ya Jerusalema. 
Lisilelezo za Jerusalema kamukana li zwsizwe.
Mu fumani libaka fo lu tokwa ku lukiswa lukwakwa lwa Jerusalema. 
Mu balile mandu a mwa Jerusalema kaufela, mane mu tubile a mañwi kuli mu fumane macwe a ku lukisisa mamota a munzi. 
Mu ezize lisa mwahal'a munzi ku tisa mwateñi mezi a kasa ka kale. Kono ha mu si ka isa pilu ku Mulimu, ya lelile zeo kale, ni ya lumezi kuli li ezahale.
Muta wani, Ya Pahami, Muñ'a Bupilo ya Maata Kaufela, n'a mi bizeza kuli mu swabe, mu lile, mu ikute kwa litoho, mi mu apale masaka. 
 Kono bakeñisa ku eza cwalo mu sweli ku eza mikiti. Ku tabiwa likomu, ku bulaiwa lingu, ku ciwa linama, ku nwiwa waine, mi mu li, “A lu ceñi, a lu nweñi, kakuli kamuso lu ta shwa!”
Muñ'a Bupilo ya Maata Kaufela, yena kasibili, u bulezi ni na, a li, “Bumaswe bo ha ba na ku bu swalelwa ni hanyinyani. Ni bulezi, na, Muñ'a Bupilo ya Maata Kaufela.”
Muñ'a Bupilo ya Maata Kaufela a ni bulelela ku ya ku Shebina, muzamaisi wa ndu ya bulena, mi ni y'o li ku yena, 
“U hupula kuli wena u mañi? U na ni tukelo mañi ya ku icakulela libita fa macwe a kwa malundu? 
U ka ba ya maata, kono Muñ'a Bupilo u ta ku nopa, a ku late. 
U ta ku puta sina siputu feela mi a ku nepele mwa naha ye tuna. U ta y'o shwela koo, kwatuko a likoloi z'o n'o ikuhumusa ka zona. U swabisize ndu ya muñ'a hao! 
Muñ'a Bupilo u ta ku zwisa mwa situlo sa hao se si pahami mi a ku ise ku se si kwatasi.”
Muñ'a Bupilo a li ku Shebina, “Zeo ha li ta ezahala, ni ta lumela mutang'a ka Eliakimi, mwan'a Hilikia. 
Ni ta mu apesa siapalo sa hao sa bunduna ni lukanda cwalo, mi ni mu fe maata kaufela a n'o na ni ona. U ta ba sina mushemi kwa batu ba Juda ni Jerusalema. 
 Ni ta mu fa maata a tezi mwatas'a mulena, muikulu wa Davida. U ta swala likii za ndu ya Davida. S'a ta kwalula ha ku na ya ta si kwala, mi s'a ta kwala ha ku na ya ta kona ku si kwalula. 
Ni ta mu tiisa hahulu mwa sibaka seo sina mapo, mi u ta bubanisa lubasi lwa hae kaufela.
“Kono banabahabo kamukana ni ba mukowa ba ta ba mulwalo ku yena. Ba ta kumalela ku yena sina lipiza ni mikeke ha li pahekilwe kwa mapo! 
Ha ku ta ezahala cwalo, mapo ye n'e kokotezwi, ya tiya, i ta kumuha ni ku wa. Mi ao i ta ba ona mafelelezo a lika kamukana ze ne pahekilwe ku yona.” Ku bulezi Muñ'a Bupilo.
  Ki ye taba ye bulezwi ka Tire.
Mu bokolole mina balekisi ba mwa Sidoni! Mu lumelezi batu ku y'o leka ni ku lekisa. 
Mu ba lumile mwabuse bwa liwate ku y'o leka ni ku lekisa lico ze kutuzwi mwa Egepita, ni ku y'o eza misebezi ni macaba kamukana.
U tompolozwi, wena munzi wa Sidoni! Liwate ni butungi bwa lona li ku latuzi, mi li li, “Ha ni si ka ba ni bana. Ha ni si ka hulisa bashimani kamba basizana.”
Nihaili Maegepita ba ta mbemuka ha ba ta utwa kuli Tire u sinyehile.
Mu huwe ka maswabi, mina batu ba ba yahile fa likamba! Mu like ku sabela kwa Tareshishi! 
Kana wo, i ka ba ona Tire, munzi wa tabo o tomilwe kale-kale, nji? Kana ki ona munzi o lumelezi lindumeleti ku y'o yaha mwa manaha a mwabuse bwa mawate, nji? 
Ki mañi ya ezize mulelo o cwana ka Tire, munzi wa bulena wani, balekisi ba ona ne li bana ba malena, ili batu ba ba kutekeha mwa lifasi? 
U lelilwe ki Muñ'a Bupilo ya Maata Kaufela! U lelile cwalo kuli a feze buikuhumuso bwa bona ka ze ba ezize, ni ku shwaula batu ba bona ba ba kutekeha.
Mu zamaye, mina batu, mu y'o lima naha mwa Tareshishi. Ha ku sa na ya ta mi sileleza cwale. 
Muñ'a Bupilo u otololezi lizoho la hae fa liwate, mi u wisize mibuso. U laezi kuli minzi ya mileko ye mwa Fenisia i sinyiwe. 
Munzi wa Sidoni, tabo ya hao i felile. Batu ba hao ba nyandiswa, mi niha ba ka sabela mwa soli sa Sipera ha ba na ku y'o pila hande kwateñi.
I n'e li Mababilona, isiñi Masiria, ba ba lumelezi lifolofolo ku kena mwa Tire. Ki Mababilona ba ba yahile likalani za ndwa, ba ba tubile mamota a tiile a Tire, mi ba ba siile munzi ili matota.
Mu huwe ka maswabi, mina bafuluhi ba ba mwa liwate! Munzi o ne mu sepile u sinyizwe.
Nako ya taha foo Tire u ta libalwa ka lilimo ze mashumi a supile, ili nako ye likana ni bupilo bwa mulena. Lilimo zeo ha se li felile, Tire u ta swana ni lihule le li opelwa mwa pina:
Nga halepa, u potolohe munzi,
Lilimo ze mashumi a supile ha li se li felile, Muñ'a Bupilo u ta kutiseza Tire mwa misebezi ya hae ya kale, mi u ta itekisa kwa mibuso ya lifasi kamukana. 
Mali a' ta fumana ka tekiso ya libyana za hae a ta fiwa Muñ'a Bupilo. H'a na ku ipulukela ona, kono ba ba lapela Muñ'a Bupilo, ba ta sebelisa mali a hae ku leka lico ni liapalo ze ba tokwa.
Muñ'a Bupilo u ta sinya lifasi, mi a li siye ili matota. U ta li bondolola ni ku hasanya batu ba lona. 
Mutu ni mutu u ta tahelwa ki bumai bo bu swana, baprisita ni batu feela, batanga ni malen'a bona, baleki ni balekisi, bakalimi ni ba ba kalimiwa, bafumi ni babotana. 
Lifasi li ta ina li tubilwe, li li matota feela. Muñ'a Bupilo u bulezi, mi ku ta ba cwalo.
Lifasi la oma ni ku nyana. La fokola kaufel'a lona. Lifasi ni lihalimu za bola bubeli bwa zona. 
Batu ba silafalize lifasi ka ku tula milao ya Mulimu, ni ka ku sinya bulikani bw'a n'a itamile ni bona kuya kuile. 
Cwalehe, Mulimu u sinyize lifasi ka sikuto. Batu ba lona ba kutula se ba cezi. Ba sikai feela ba siyala ba nze ba pila. 
Likota za veine za nyana, mi waine ha i sa fumaneha. Mutu ni mutu ya n'a tabile, wa swaba ka nako ye. 
Lipina ze tabisa za lihalepa ni milupa ya bona li felile. 
Ha ku sa na ba ba nwa waine ba nze ba opela. Ha ku sa na ya ikola munati wa yona hape. 
Mwa munzi, i s'e li mufili-fili wa lika kamukana. Ndu ye ñwi ni ye ñwi i pakilwe, ku kwalela batu fande. 
Batu ba huwa ba nze ba yemi mwa mikwakwa, ba bata waine. Tabo i felile, mbuu, kuya kuile. Ha i sa li yo mwa naha! 
Munzi i s'e li matota feela, mi likwalo za ona li lobakilwe. 
Se ki sona se si ta tahela macaba kaufela a lifasi. Ku ta swana sina kwa mafelelezo a kutulo, miselo ya liolive ha i se i yanguzwi ni miselo ya veine ha i se i koyozwi ka likota.
Ba ba ta siyala ba sa pila, ba ta opela ka tabo. Ba ba kwa wiko ba ta bulela butuna bwa bupilo fo bu kuma. 
Ba ba kwa upa ba ta mu lumba. Batu ba ba yahile kwa liwate ba ta lumba Muñ'a Bupilo, Mulimu wa Isilaele. 
Lu ta utwa lipina ze zwa mwa libaka ze kwahule za lifasi li lumba Isilaele, sicaba se si lukile.
Batu ba lifasi, mu libelezwi ki sabo, misima ni liteo. 
Ufi ni ufi ya ta lika ku tobela sabo u ta wela mwa musima, mi mañi ni mañi ya ta lika ku toba mwa musima u ta swasiwa ki siteo. Pula i ta suluha sina mezi a buba kwahalimu, mi mitomo ya lifasi i ta nyanganya. 
Lifasi li ta pazuha fahali, mi li hasane. 
Lona lifasi kasibili li ta tantalika sina mutu ya kozwi ki bucwala, li nyungane sina situngu ha si nyungiwa ki liñungwa. Lifasi li imelwa ki libi za lona. Li ta welela, mi ha li sa na ku zuha hape.
Nako ya taha yeo Muñ'a Bupilo u ta nata limpi ze mwa mbuymbyulu hamoho ni babusi ba lifasi. 
Mulimu u ta kubukanya malena hamoho sina mapantiti mwa musima. U ta ba kwalela mwa tolongo mane ku fite nako ya ku ba utwisa butuku. 
Kweli i ta unsufala, mi lizazi ha li sa na ku benya hape, kakuli Mulimu ya Maata Kaufela ki yena ya ta ba mulena. U ta busa mwa Jerusalema fa Lilundu la Sione, mi bazamaisi ba sicaba ba ta bona kanya ya hae.
Muñ'a Bupilo,
Minzi u i ezize matota,
Batu ba macaba a maata
Babotana ni ba ba kalelilwe
Ba lwana sina linanga mwa naha
Hona fa, fa Lilundu la Sione, Muñ'a Bupilo ya Maata Kaufela u ta lukiseza macaba kamukana a lifasi mukiti wa lico, mukiti wa lico ze nde ka ku fitisisa ni waine ye munati. 
Hona fa, u ta zwisa lilu la maswabi le ne li ambekile macaba kaufela. 
 Muñ'a Bupilo u ta felisa lifu kuya kuile! U ta takula mioko kwa meeto kaufela ni ku zwisa maswabi a n'a kenezi batu ba hae mwa lifasi kamukana. Ku bulezi Muñ'a Bupilo kasibili!
Zeo ha li ta ezahala, batu kamukana ba ta li, “Ki yena Mulimu wa luna! Lu beile sepo ya luna ku yena, mi u lu pilisize. Ki Muñ'a Bupilo. Lu beile sepo ya luna ku yena, mi cwale lu tabile ni ku nyakalala, kakuli u lu pilisize!”
  Muñ'a Bupilo u ta sileleza Lilundu la Sione, kono batu ba Moabi ba ta hatikelwa fafasi, ka mukwa wo bu hatikelwa ka ona bucwañi fafasi, mwa musutelo. 
Ba ta otolola mazoho a bona sina ba ba lika ku tapa, Muñ'a Bupilo u ka kokobeza buikuhumuso bwa bona ni ku hohela mazoho a bona fafasi. 
Mulimu u ta sinya minzi ye tiile ya Moabi ni mamota a yona a matelele, mi a' bulumunele fafasi mwa liluli.
Lizazi la taha batu ha ba ta opela pina ye mwa naha ya Juda, ba li:
A mu kwalule minyako ya munzi
Wena, Muñ'a Bupilo,
A mu sepe Muñ'a Bupilo kuya kuile.
U kokobelize ba ba ne ba ikuhumusa,
Ba ba ne ba nyandiswa,
Muñ'a Bupilo, u lukiseza batu
Lu latelela tato ya hao,
Busihu ni nze ni ku shukezwi ka pilu
Niha u na ni mukekecima
  Lila za hao ha li zibi
Muñ'a Bupilo, u ta lu fa buiketo.
Muñ'a Bupilo, Mulimu wa luna,
Cwale ba shwile,
Muñ'a Bupilo, u hulisize sicaba
Muñ'a Bupilo, u utwisize batu
Ki wena, Muñ'a Bupilo,
Ne lu utwa butuku,
  Ba ku luna ba ba shwile ba ta pila
Batu ba ka, a mu kene mwa mandu a mina, mi mu ikwalele mwateñi. Mu ipate nakonyana ku fitela buhali bwa Mulimu bu fela. 
Muñ'a Bupilo wa taha ku zwa kwa lihalimu ku t'o nata batu ba ba pila fafasi, kabakala libi za bona. Lipulao ze ne ezelizwe kwa mukunda mwa lifasi li ta bonahazwa, mi mubu ha u sa na ku pata ba ba bulailwe.
  Ka lona lizazi leo, Muñ'a Bupilo u ta sebelisa sabule ya hae ye maata ku utwisa Leviatani butuku, ili yona noha yani ye nze i pitika, i iputa, ni ku bulaya sibatana se si pila mwa liwate.
Ka lona lizazi leo, Muñ'a Bupilo u ta bulela ka simu ya hae ye tabisa ya likota za veine, a li, 
“Na i libelela ni ku i selaela nako kaufela. Ni i libelela busihu ni musihali kuli i si ke ya sinyiwa ki mutu. 
Ha ni sa nyemela simu ya veine cwale. Ni lakaza kuli kabe ku na ni mikakani ni mikona ye ne ni ka lwanisa! Ne ni ta i cisa, lotee. 
Kono haiba lila za sicaba sa ka li bata ku silelezwa, a li kupe kozo ku na. Ee, li kupe kozo ku na.”
Ka lona lizazi leo, batu ba Isilaele, bona baikulu ba Jakobo, ba ta mela mibisi sina kota, mi ba ta shoshela ni ku tubula. Lifasi li ta tala miselo ye ba beya.
Isilaele h'a si ka natiwa hahulu ki Muñ'a Bupilo sina lila za hae, kamba ku felelwa ki banna ba bañata sina zona. 
Muñ'a Bupilo u utwisize batu ba hae butuku ka ku ba lumelela mwa macaba a sili ku y'o koza. U ba zwisize kwa upa ka moya o situhu. 
Libi za Isilaele ha li na ku swalelwa, konji macwe kaufela a tutala twa bahedeni ha s'a sililwe ku ba bupi sina lizuku, mi ku si na misumo kamba tutala twa insense to tu siyezi.
Munzi o tiisizwe u siyezi u li litota. U sabezwi sina lihalaupa le li si na batu. U fetuhile mafulisezo a likomu, mo li ka buta ni ku fula. 
Mitai ya likota i nyanine, i lobehile, mi basali ba i lwalela ku eza likota za ku ola. Kakuli batu ha ba si ka utwisisa Mulimu, Mubupi wa bona, h'a na ku ba utwela butuku kamba ku ba shwela makeke.
Ka lona lizazo leo, yena Muñ'a Bupilo kasibili u ta atula batu ba hae ba Isilaele, ku zwa kwa makalelo a naha ku y'o fita ko i felela, ku kalela kwa Nuka ya Yuferati ku y'o fita kwa mululwani wa Maegepita. U ta kauhanya ba bande ku ba ba maswe.
Lizazi leo ha li ta fita, ku ta lizwa tolombita ku biza Maisilaele ba ba mwa Asiria ni Egepita kaufela, ba ba il'o koza koo. Ba ka taha ku t'o lapela Muñ'a Bupilo mwa Jerusalema, fa lilundu la hae le li kenile.
U maibile mubuso wa Isilaele! Bulena bwa ona bu fela sina likuwani za lipalisa ze kwa litoho za baeteleli ba matahwa. Litoho za bona ze tezi buikuhumuso li tozizwe miinko, kono ki bani ba lapalalile ba nze ba kozwi. 
Muñ'a Bupilo u na ni mutu ya tiile, ya maata, ya itukiselize ku t'o ba lwanisa. U ka taha sina pula ya simbwewewe, sina pula ya ñuli, sina mezi a buba a muunda o mutuna o taza naha kaufela. 
Buikuhumuso bwa baeteleli ba matahwa bao bu ta hatikelwa ka mahutu. 
Bulena bo bu ya bu nze bu fokola bwa baeteleli bao ba ba ikuhumusa bu ta fela ku felelela, sina miselo ya pili ya lifeiga ze kulumunwa ni ku ciwa li sa z'o buzwa feela.
Lizazi la taha foo Muñ'a Bupilo ya Maata Kaufela a ta ba sina mukabo o munde wa lipalisa kwa litoho za batu ba hae ba ba ta siyala. 
U ta fa zibo ya likatulo ku ba ba li baatuli, ni bundume ku ba ba leleka lila ze t'o lwanisa minyako ya munzi.
Nihaili bapolofita ni baprisita ba kolwa mane ba tantalika. Ba nwile hahulu waine ni bucwala, mane ba sitatala ka ku sa ziba se ba eza. Bapolofita ba kozwi hahulu mi ba palelwa ku utwisisa lipono z'a ba lumela Mulimu, mi baprisita ba kozwi hahulu mane ba palelwa ku atula litaba ze ba tiselizwe. 
Fa litafule kaufela fo ba ina ku tezi mataza, mi ha ku na fo ku kenile.
Ba bilaela ka na, ba li, “Mutu yani u hupula kuli u luta sika mañi? Ki mañi ya tokwa tuto ya hae? Ki ye nde feela kwa banana ba ba sa z'o kwa! 
U lika ku lu luta taku ka taku, mubamba ka mubamba, ni tuto ka tuto.”
  Haiba mu sa ni teelezi, Mulimu u ta itusisa bazwahule ku mi luta tuto ka manzwi a sa utwahali. 
Kaufel'a mina u mi tiselize pumulo ni buiketo, kono mu hanile ku mu utwa. 
Kikabakaleo Muñ'a Bupilo h'a ta mi luta taku ka taku, mubamba ka mubamba, ni tuto ka tuto. Mu ta sitatala ka muhato o muñwi ni o muñwi o mu eza. Kabakaleo mu ta holofala, mu swasiwe, mi mu eziwe mapantiti.
Cwalehe, mina batu ba ba ipahamisa, ba ba busa batu mo mwa Jerusalema, mu teeleze s'a bulela Muñ'a Bupilo. 
 Mwa ikuhumusa, mu li, “Lu ezize tumelelano ni lifu, mi lu fitile fa ku lumelelana ni lifasi la ba ba shwile. Ziezi ha i ka taha i ta lu kekuluha kakuli lu ka silelezwa ki buhata ni bupumi!” 
 Cwalehe, s'a bulela Muñ'a Bupilo, ki se, u li, “Ni beya mutomo wa Sione, ili o tiile, o tata. Ku ona ni beya licwe le litata la mwa lilulu fo ku ñozwi manzwi a, a li, ‘Tumelo ye tiile hape i na ni pilu-telele.’ 
Muhala o ta yahisa mutomo ki niti, mi ku luka i be muhala o yemisa hande limota ha li obama.”
Tumelelano ye mu ezize ni lifu i ta feliswa, mi ku lumelelana kwa mina ni lifasi la ba ba shwile ku ta takulwa. Ziezi ha i ta fita mu ta komiwa. 
I ta mi nata hape ni hape, ka zazi ni zazi. Mu ta itiisa cwalo musihali ni bushihu. Taba kamukana ye nca ye zwa ku Mulimu i ta tisa cwalo sabo ye nca. 
Mu ta swana ni mutu ya bulelwa mwa nguli, ya n'a lika ku lobala fa bulobalo bo bukuswani a nz'a apezi kubo ye nyinyani hahulu. 
 Muñ'a Bupilo u ta lwana sina mw'a n'a ezelize kwa Lilundu la Perazimi ni mwa Musindi wa Gibioni, kuli a eze s'a hupuzi ku si eza, ili zona likezo za hae ze komokisa. U ta feza musebezi wa hae, mi musebezi wo ha u koni ku utwisiswa.
Mu si ke mwa seha temuso ye ni mi fa yona! Ha mu ka eza cwalo, ku ta mi bela tata hahulu kuli mu banduke. Ni utwile mulelo wa Muñ'a Bupilo ya Maata Kaufela wa ku sinya lifasi kamukana.
Mu utwe se ni bulela. Mu ise lipilu ku ze ni mi taluseza. 
Ha ku na mulimi ya nz'a lima masimu a hae kuya kuile, ni ku a lukiseza ku caliwa. 
Ha s'a puputile makwese, u cala lipeu ze swana sina aneta ni kumini. U cala mibamba ya buloto ni mabele, mi kwa matuko a masimu a hae u cala lipeu ze ñwi hape. 
Wa ziba mw'a ezeza musebezi wa hae, kakuli u lutilwe ki Mulimu. 
H'a sebelisi mulamu o bukiti ku pulisa aneta ni kumini, kono u sebelisa tukota to tu bubebe twa tikanyo ye swanela. 
H'a sinyi buloto ka ku swalelela cwalo ku pula. U ziba ku pula buloto ka ku zamaisa fateñi koloi a sa sinyi lico. 
Butali bo kaufela bu zwa ku Muñ'a Bupilo ya Maata Kaufela. Milelo y'a eza Mulimu ki ya butali, mi kamita ya konda.
Katala ka Mulimu, ona Jerusalema kasibili, u maibile! Munzi mw'a n'a tibelezi Davida u maibile! Ku tande silimo kamba lilimo ze peli ni mikiti ya zona. 
Kihona Mulimu a ka tisa kozi mwa munzi wo, o bizwa Katala ka Mulimu. Ku ta ba sililo ni ku bokolola, mi ona munzi kasibili u ta fetulwa katala ka ka tezi mali! 
Mulimu u ta lwanisa munzi, a u beye mwahali, mi a yumbele liuba za ndwa. 
Jerusalema u ta swana ni silumba se si lwanisa ku bulela, si li kwatas'a mubu, ka linzwi le li shobota mwa liluli.
Jerusalema, bazwahule kamukana ba ba t'o ku lwanisa ba ta fefulwa sina liluli, mi limpi za bona ze sabisa li ta fefulwa sina bucwañi. Kapili-pili, ku si ka libelelwa, u ka taha. 
Muñ'a Bupilo ya Maata Kaufela u ka ku pilisa ka mañungwa a sabisa ni ka lizikinyeho za lifasi. U ta luma ñuli ni lubya lo lu buhali. 
Cwale limpi kaufela za macaba a lwanisa munzi wa Katala ka Mulimu, litabaniso za ona kamukana ni ze ba itusisa, ili lika kaufela li ta fela sina tolo, kamba nto ye nahanwa busihu. 
Macaba kaufela a ta kopana ku lwanisa Jerusalema, a ta swana sina mutu ya shwile tala, ya lola kuli wa ca, mi ya zuha a nz'a lapile. Kamba a swana sina mutu ya nyolilwe, ya lola kuli u nwa mezi, kono h'a zuha, mumizo u omile.
Mu ikubanyanise ili mina kihona, mi mu be likuba! Mu itime kwa meeto, mi mu be libofu! Mu kolwe, kono isiñi ka waine! Mu tantalike kono isiñi ka bucwala! 
 Muñ'a Bupilo u mi sululezi moya wa ku ozela, kuli mu lobale. Bapolofita ba lukela ku ba meeto a batu, kono Mulimu u ba kwalile meeto. 
Taluso ya pono ya bupolofita kaufela mu ta i patelwa. I ta swana ni buka ye lamatiselizwe. Haiba mu i isa ku mutu ya ziba ku bala, mi mu mu kupa kuli a mi balele yona, u ta li h'a koni kakuli i lamatiselizwe. 
Mi haiba mu i fa ya sa zibi ku bala, mi mwa mu kupa kuli a i bale, u ta alaba kuli h'a zibi ku bala.
  Mulena u ize, “Batu ba, ba ikeza ba ba ni lapela, kono manzwi a bona h'a na taluso ku na, mi lipilu za bona li ku sili. Bulumeli bwa bona ha si se siñwi. Ki milao ya batu ni mikwa ya sizo ye ba itutile ka ku peta feela! 
 Cwale ni ka ba tilumuna ka tupa ye ba si ka libelela ye ta latelelwa ki ze ñwi. Ba ba butali ba ta fetuha ku ba likuba, mi ku talifa kwa bona ha ku na ku ba tusa se siñwi.”
Ba ba lika ku patela Muñ'a Bupilo milelo ya bona ba maibile! Ba ezeza misebezi ya bona kwa mukunda, mi ba hupula kuli ha ku na ya ta ba bona kapa ku ziba ze ba eza. 
 Ba fetulela lika kaufela. Sa butokwa ki sifi, mubupi kapa lizupa? Kana sika s'a ezize mutu si ka mu bulelela, si li, “Ha u si ka ni eza?” Kapa ku mu bulelela kuli, “Ha u zibi s'o eza?”
Sina pulelo ye li, ‘Mushitu o tibani u tuha u fetuha simu, mi ye ne li simu i ta fetuha mushitu!’
Lizazi leo ha li ta fita, bo susu ba ta utwa ha ku ka balwa buka ka ku tiisa, ni libofu ba ba ne ba pila mwa lififi ba ta kwalula meeto a bona, mi ba ta bona. 
Babotana ni batu ba ba ishuwile ba ta fumana hape tabo ye ba ta fiwa ki Mulimu ya Kenile wa Isilaele. 
I ta ba mafelelezo a ba ba nyandisa ba bañwi ni ba ba shwaula Mulimu. Muezalibi kamukana h'a sa na ku ba teñi. 
Mulimu u ta zwisa ba ba sinya ba bañwi mabizo, ba ba hanisa lisinyi ku fumana mulatu, ni ba ba puma ku tibela ba ba lukile kuli ba si ke ba atulelwa ka mulao.
Cwale Muñ'a Bupilo, Mulimu wa Isilaele, ya zwisize Abrahama mwa manyando, u li, “Batu ba ka, ha mu sa na ku swabiswa ni kamuta, mi lipata za mina ha li sa na ku tanyiswa ki maswabi. 
Mu ta bona bana be ni ta mi fa, mi kihona mu ta lemuha kuli ki na Mulimu wa Isilaele ya Kenile. Mu ta ni kuteka ni ku ni saba. 
Batu ba likuba ba ta ituta ku utwisisa, ni ba ba bilaela nako kaufela ba ka tabela ku lutiwa.”
Muñ'a Bupilo u bulezi, a li, “Ba bumai ba ba busa Juda, kakuli ba ni fetuhela. Ba latelela milelo ye ni si ka eza, mi ba tiisa litumelelano ze ni sa lati. Ba kubukanya sibi fahalimw'a sibi. 
Ba y'o bata tuso kwa Egepita, ba si ka kupa kelezo ku na. Ba bata ku silelezwa ki Egepita, mi cwalo ba bonisa kuli ba beile sepo ya bona ku mulena wa Egepita. 
Kono mulena yo h'a na ku ba ni maata a ku ba tusa, mi ku silelezwa ki Egepita ku ta fela ka ziezi. 
Lindumeleti za bona li se li fitile mwa minzi ya Maegepita, ili minzi ya Zoani ni Hanesi. 
Kono ni cwale batu ba Juda ba ta inyaza kakuli ba sepile sicaba se si sa sepahali, sicaba se si si ka ba tusa ha ne ba libelezi tuso.”
S'a bulela Mulimu ka lifolofolo za mwa naheñi ze kwa mboela ki se, u li, “Lindumeleti ba zamaya mwa naha ye na ni kozi, mo ku pila litau, ni mo ku na ni linoha ze na ni kozi, mane ni libatana ze fufa. Ba lwesa limbongolo ni likamele za bona limpo ze tula hahulu za ku y'o fa sicaba se si sa koni ku ba tusa. 
Tuso ye ba eza Maegepita ha i weli likamba. Ka libaka leo ni shendile Egepita ka libizo la Sibatana se si si na kozi.”
Mulimu u ni bulelezi ku ñola mwa buka likezo za batu ni mo ba inezi, kuli i te i be bupaki bo bu ba tama kuya kuile. 
Ba fetuhela Mulimu nako kaufela, ba bulela buhata nako kaufela, mi ba hana ku utwa lituto za Muñ'a Bupilo nako kaufela. 
Ba kuzisa bapolofita. Ba li, “Mu si ke mwa lu bulelela ka ze lukile. Mu lu bulelele ze lu bata ku utwa. Lu ipulukele ze lu tabela. 
A mu zwe mwa nzila ya luna, mu tuhele ku lu kwalela yona. Ha lu lati ku utwa za ‘Mulimu wa mina ya Kenile wa Isilaele.’ ”
Kono se si bulelwa ki Mulimu wa Isilaele ya Kenile ki se, u li, “Mu limbulula ze ni mi bulelela, mi mu sepa buñañeli ni bupumi. 
Mu na ni mulatu. Mu swana sina limota le litelele, le li na ni lwandala lo lu zwa kwahalimu mane ku y'o fita kwatasi. Mu ta wa kapili-pili. 
Mu ta pyatiwa sina piza ya lizupa ye tubehile maswe, mane fo ku si ke kwa fumanwa ku yona liñetana la ku yakela mulilo, kamba la ku y'o kisa mezi.”
Muñ'a Bupilo, Mulimu ya Kenile wa Isilaele, u li kwa batu ba hae, “A mu kute, mu ni sepe mu nze mu kuzize. Fohe mu ta tiya ni ku iketa.” Kono mwa hana ku eza cwalo! 
Mane, se mu eza ki se. Mu lela ku tobela lila za mina ka ku pahama lipizi ze lubilo. Fo mu nepile. Mu ka tameha ku toba! Mu hupula kuli lipizi za mina li lubilo, kono ze mi lelekisa li ta ba ni lubilo ku fita za mina! 
Batu ba ba fita lule ku mina ba ta saba ha ba bona a li muñwi feela wa lila, mi lila ba ketalizoho ba kona ku mi matisa kaufel'a mina. Ha ku na sa mpi ya mina se si ta siyala konji kota ya ndembela fahalimw'a lilundu! 
Nihakulicwalo, Muñ'a Bupilo u litezi ku mi eza ka musa. U itukiselize ku mi shwela makeke, kakuli nako kaufela u eza se si lukile. Tabo i simuluha fa ku beya sepo ya mina ku Muñ'a Bupilo.
Mina batu ba ba pila mwa Jerusalema ha mu sa na ku lila hape. Muñ'a Bupilo u na ni sishemo, mi ha mu lilela ku tusiwa ki yena, u ta mi alaba. 
Mulena u ta mi fitisa mwa linako ze tata, kono yena kasibili u ta be a li teñi ku mi luta, mi ha mu sa tola mu mu bata. 
Haiba mu keluhela kwa silyo kapa kwa nzohoto, mu ta utwa linzwi la hae, kwamulaho a mina, li li, “Nzila ki ye. Mu zamaye mwateñi.” 
Mu ta nga maswaniso a mina a kwahezwi ka silivela ni ka gauda, mi mu ta a latela kwahule sina masila mu nze mu huwa, mu li, “A zwe!” 
Ha mu cala lipeu za mina, Muñ'a Bupilo u ta nelisa pula kuli li hule. U ta mi fa kutulo ye nde, mi likomu za mina li ta ba ni mafulelo a mañata. 
Lipulu ni limbongolo ze lima masimu a mina li ta fula bucwañi bo bunde hahulu. 
Lizazi leo, minzi ye tiisizwe ya lila za mina i ta hapiwa ni batu ba teñi ba bulaiwe. Linukana li ta buba ku zwa mwa malundu ni malundunyana. 
Kweli i ta benya sina lizazi, mi ku benya kwa lizazi ku ta ekezwa hasupile ku fita pili, sina liseli la mazazi a supile h'a kopanyizwe! Ze kaufela li ta ezahala Muñ'a Bupilo h'a ka tama ni ku folisa litombo za batu ba hae.
Maata ni bulena bwa Muñ'a Bupilo li bonahala li sa li kwahule! Mulilo ni musi li bonisa bunyemi bwa hae. Wa bulela, mi manzwi a hae a cisa sina mulilo. 
U tangeta moya sina muunda o lwala lika kamukana ku li isa kwahule. Moya wo, u fiyelela macaba kwa ku shwa, mi u feza milelo ya ona ye maswe. 
Kono mina, batu ba Mulimu, mu ta taba, mu opele sina mo mu ezezanga busihu ka nako ya mikiti ye kenile. Mu ka taba sina bona bani ba ba zamaiswa ki lipina za lipala ha ba ya kwa Tempele ya Muñ'a Bupilo, mutakelezi wa Isilaele.
Mutu ufi ni ufi u ta utwa linzwi la bulena le li zwa ku Muñ'a Bupilo mi u ta bona ni maata a bunyemi bwa hae. Ku ta ba ni malimi a mililo, ku suluha kwa pula, simbwewewe ni ñundupula. 
Masiria ba ka saba hahulu ha ba ta utwa linzwi la Muñ'a Bupilo ni ku utwa butuku bwa tupa ya hae. 
Muñ'a Bupilo h'a nz'a ba nata hape ni hape, batu ba hae bona ba ta ikola lipina za milupa ni lihalepa. Mulimu, yena kasibili, u ta lwanisa Masiria. 
Ku lukisizwe kale sibaka fo ku ta tumbulwa mulilo o mutuna mo ku ta ciswa mulena wa Asiria. Sibaka seo si tungile, hape si atami, mi si tezi likota. Muñ'a Bupilo u ta bulula mulilo o swana sina nuka ku y'o si tumbeka.
Ba bumai ba ba y'o bata tuso kwa Egepita! Ba sepile maata a limpi za Egepita, ili lipizi, likoloi za ndwa, ni masole cwalo. Kono ha ba sepi Muñ'a Bupilo, Mulimu wa Isilaele ya Kenile, kamba ku mu kupa tuso. 
Wa ziba s'a eza! U lumela liziezi. U feleleza mifumbo ya hae ku nata batu ba ba maswe ni ba ba ba sileleza. 
Maegepita ha si milimu. Ki batu feela! Lipizi za bona ki za nama. Ha si za moya! Muñ'a Bupilo h'a ta otolola lizoho la hae, sicaba se sitata si ta wa, ni se si fokola se si tusizwe si ta wa ni sona. Li ta sinyiwa bubeli bwa zona.
Muñ'a Bupilo a li ku na, “Sina tau ye bulaile folofolo ha i sa susiwi ki balisana, niha ba ka huwa cwañi ni cwañi, kamukwaoswana ha ku na se si ka ni paleliswa, na, Muñ'a Bupilo ya Maata Kaufela ku sileleza Lilundu la Sione. 
Sina nyunywani ha i pakula mafufa a yona fa siyaleto ku sileleza bana ba yona, ni na cwalo, Muñ'a Bupilo ya Maata Kaufela, ni ta sileleza Jerusalema ni ku u takeleza.”
Mulimu a li, “Batu ba Isilaele, mu ni foselize ka sibi sa mina. Mwa ni hanyeza. Kono cwale, a mu kutele ku na! 
Nako ya ta yeo kaufel'a mina mu ta tuhela milimu ya mina ya maswaniso ye mu ezize ka silivela ni gauda. 
Asiria i ta sinyeha mwa ndwa, kono isi ka maata a mutu. Masiria ba ta saba mwa ndwa, mi mitangana ya bona ba ta eziwa batanga. 
Mulen'a bona u ta mata kabakala sabo, ni bazamaisi ba limpi ba ta siya lindembela za bona za ndwa kakuli ba ta be ba sabile ni bona.” Muñ'a Bupilo u bulezi, Muñ'a Bupilo ya lapelwa mwa Jerusalema, mo ku tuka mulilo wa hae wa litabelo.
Zazi le liñwi ku ta ba ni mulena ya lukile, ni manduna ba ba busa ka mulao. 
Yo muñwi ni yo muñwi wa batu u ta swana ni mukunda wa moya ni sibaka sa ku ipata kwa liñungwa. Ba ta swana ni tunukana to tu buba mwa lihalaupa, sina muluti wa licwe-tuna mwa naha ye omelezi. 
Meeto ni lizebe za bona li ta bona ni ku utwa ze batiwa ki batu ba bañwi. 
Ha ba sa na ku ba ni lipilu ze bubebe, kono ba ta eza ka kutwisiso. Lilimi la ba sikukuma li ka bulela hande. 
Ha ku na mutu ya ta hupula kuli batu ba likuba ba kutekeha, kamba ku bulela kuli matanya ba sepahala. 
Mutu wa sikuba u bulela za bukuba feela, mi u hupula ku eza lika ze maswe. Z'a eza ni z'a bulela ki kashwau ku Muñ'a Bupilo, mi h'a uti ni kamuta ba ba lapile kamba ku nwisa ba ba nyolilwe. 
Ki mutu ya maswe, mi u eza ze maswe. U lela ku sinyeza babotana ka buhata ni ku ba tibela ku fumana liswanelo za bona. 
Kono mutu ya sepahala u eza lika ka busepahali, mi ku ze lukile wa tiya luli.
Mina basali ba ba ipilela ka bunolo, ba ba si na se si ba kataza, mu teeleze se ni bulela. 
Mu ka na mwa iketa ka nako ye, kono isaho ka yona nako ye, mu ta zieleha kakuli ha ku na ku ba ni miselo ya veine ye mu ta yangula. 
Mu kile mwa ipilela ka bunolo, mu si na se si mi kataza, kono cwale, mu kuñe ka sabo! Mu tubule liapalo za mina, mi mu icolete mahalaswana mwa liteka. 
Mu inate fa lifuba ka maswabi, kakuli masimu a nunile ni masimu a likota za veine a sinyizwe. 
Mi mwa naha ya batu ba ka se ku melile mikakani ni mikona. Mu lilelele mandu kamukana mo ne ku na ni batu ba ba tabile. Mu lilelele munzi mo ne ku pilwa hande. 
Mandu a bulena mane ni ona muleneñi kasibili li ta sabelwa. Mandu ni litawa za balibeleli i ta ba matota kuya kuile. Mo, ku ta na ku pila lipizi za mwa naheñi, mi lingu li ta fumana mwateñi mafulelo.
Kono Mulimu hape u ta lu lumela moya wa hae. Naha ye otile i ta nuna, mi masimu a ta tahisa lico ze ñata. 
Kai ni kai mwa naha ku ta zamaiwa ka mulao ni ka ku luka. 
Kakuli mañi ni mañi u ta eza se si lukile, ku ta ba ni kozo ni buiketo kuya kuile. 
Minzi ya batu ba Mulimu i ta ba ni kozo ni buiketo, mi ha i na ku katazeha. 
Mwendi simbwewewe si ta wela mwa mishitu, mi munzi u ta tubiwa. 
Nihakulicwalo mutu kaufela u ta tabela ku ba ni mezi a mañata kwa lico z'a limile, ni mafulelo a mande a limbongolo ni likomu.
Li maibile lila za luna! Ba uzwize ni ku beteka, niha ku si na ya ba uzwelize kamba ku ba beteka. Kono nako ya bona ya ku uzwa ni ku beteka i tuha i fela, mi cwale ki bona ba ba ta uzwezwa ni ku pumiwa.
Muñ'a Bupilo, u lu shemube. Lu beile sepo ya luna ku wena. U lu sileleze ka zazi ni zazi, mi u lu pilise ka nako ya manyando. 
Ha u lu lwanela, macaba a saba lilata la ndwa. 
Tutu ya bona i ka lobelwa ni ku hapiwa.
Muñ'a Bupilo ki yo mutuna hahulu! U busa lika kaufela. Ku luka ni ku sepahala ku ta tala mwa Jerusalema kabakala hae. 
U ka tiisa sicaba. U sileleza batu ba hae ka nako kaufela, mi u ba fa butali ni zibo. Bufumu bwa bona bo butuna hahulu ki ku saba Muñ'a Bupilo.
Lindume ba kupa tuso! Lindumeleti ba ba likile ku tisa kozo ba lila hahulu. 
Mikwakwa ye mituna i se i na ni kozi mane ha i sa zamaiwa ki batu. Litumelelano li felisizwe ni bulikani i se li nto ye nyinyani. Ha ku sa na ya kutekiwa. 
Naha i siyezi feela mukungulu, mi i sabezwi. Mishitu ya Lebanoni i se i omile, Musindi wa Sharoni o nunile u se u swana ni lihalaupa, mi mwa Bashani ni fa Lilundu la Karimele matali a tutuleha kwa likota.
Muñ'a Bupilo u li kwa macaba, “Cwale na kala! Ni ta bonisa f'a kuma maata a ka. 
Mu eza milelo ya mbango, mi ze mu eza kaufela ha li na tuso. Mwa ipulaya ili mina! 
Mu ta pyata-pyateha sina macwe a ciswa ku eza lizuku kapa sina miutwa ye cile ye fetuha mulola. 
Mañi ni mañi ya fakaufi kamba kwahule a utwe ze ni ezize, mi a zibe maata a ka.”
Batu ba Sione ba ba na ni sibi ba kuñiswa ki sabo. Ba li, “Katulo ya Mulimu i swana ni lubya lo lu cisa kuya kuile. Kana ku luna ku na ni ya ta banduka kwa mulilo o cwalo, naa?” 
Mu ka kona ku banduka haiba mu bulela ni ku eza ze lukile. Mu si ke mwa itusisa maata a mina ku puma babotana, mi mu si ke mwa lekiwa kweta. Mu si ke mwa kopana ni ba ba lela ku bulaya kamba ku eza linto ze ñwi ze maswe. 
Kihona za mina li ta konda, mi mu ta iketa sina ba ba mwa ndu ye tiisizwe. Mu ta ba ni lico za ku ca ni mezi a ku nwa.
Mu ta bona hape mulena ya busa ka bulena luli mwa naha ye namezi mwa maneku kaufela. 
Sabo ya mina ya kale ya batelisi ni matwela i ta ba sika se si hupulwa feela. 
Ha mu sa na ku bona baipahamisi ba bazwahule ba ba bulela puo ye mu sa utwi! 
Mu talime kwa Sione mo lu ezeza mikiti ya luna ya bulumeli. Mu talime kwa Jerusalema! I ta ba sibaka sa buiketo ku bona ba ba pila mwateñi! U ta swana ni tende ye sa sutiswi, ya limapo ze sa kumulwi, ni mihala ye sa pumehi. 
Muñ'a Bupilo u ta lu bonisa maata a hae. Lu ta pila kwatuko a linuka ze atami, ni linukana, kono ili mo ku sa zamayi lisepe za lila. 
Muñ'a Bupilo ki muatuli wa luna ni mufani wa milao. Muñ'a Bupilo kasibili u ta ba Mulen'a luna. U ta lu busa ni ku lu sileleza. 
Mihala kaufela ye tiisa lisepe zeo ha i na tuso, masila h'a putuluhi! Tutu kamukana ya mpi ya lila i ta ngiwa. I ta ba ye ñata hahulu kuli mane nihaili sihole se si cuñuta si ta fumana kabelo ya sona. 
Ha ku na ya pila mwa naha ya luna ya ta bilaezwa ki ku kula, mi libi kaufela li ta swalelwa.
A mu tahe, batu ba macaba kamukana! Mu kubukane, mi mu teeleze. Lifasi kaufela, ni ba ba pila ku lona, mu tahe kwanu mu t'o teeleza. 
Muñ'a Bupilo u nyemezi macaba kaufela, ni limpi za bona kamukana. U ba atulezi lifu. 
Litupu za bona ha li na ku pumbekiwa, kono li ta nunka ni ku bolela hona foo. Malundu a ta ba a mafubelu kabakala mali. 
 Lizazi, kweli ni linaleli li ta sileha, li be liluli. Lihalimu li ta putiwa sina mo ku putelwa museme, mi linaleli li ta bulumuka sina matali, kota ya veine kamba ya feiga ha i tutuleha.
  Muñ'a Bupilo u s'a lukisize sabule ya hae mwa lihalimu, mi cwale i ta lema Edomo, bona batu bao b'a atulezi lifu. 
Sabule ya hae i ta lambakana mali ni mafula a bona, sina mali ni mafula a lingu ni lipuli ze eziwa litabelo. Muñ'a Bupilo u ta eza sitabelo seo mwa munzi wa Bozira, mi u ta i eza pulao ye tuna mwa naha ya Edomo. 
Batu ba ta wa sina linali ni lipoho. Lifasi li ta ba le lifubelu kabakala mali, mi li ta apeswa ki mafula. 
Ye, ki yona nako yeo Muñ'a Bupilo a ta lamulela Sione ni ku kutiseza lila za hae.
Mezi a linuka za Edomo a ta fetuha lingongwe, mi mubu u ta swana sina mufuse. Lifasi kaufela li ta ba sina lingongwe ha li ca. 
 Li ta tuka busihu ni musihali, mi ku ta tunya musi kuya kuile. Naha i ta ba sina lihalaupa kuya kuile, mi ha ku na ku ba ni mutu ya ka zamaya ku lona hape. 
Naha i ta ba ya tukuluñuñu ni mañwalala. Muñ'a Bupilo h'a na ku melisa se siñwi ku yona hape, sina mo n'e inezi pili ku si ka bupwa kale lifasi. 
Ha ku na ku ba ni mulena ya ta busa naha, ni manduna ba ta be ba felile. 
Ku ta mela miutwa ni seto mwa mandu a bulena ni minzi ye mwa makwakwa, mi mwateñi ku ta pila tukuluñuñu ni mawawa. 
Ku ta filika lifolofolo li nze li bizana. Libatana ze zamaya busihu li ka taha mwateñi ku bata mapumulelo. 
Lifi li ka yaha mwateñi liyaleto za zona, li zwale mai, li ndondole ni ku huliseza bana ba zona mwateñi. Manoñu a ka t'o kubukanela mwateñi li li liñwi ka li li liñwi.
Mu batisise mwa buka ya Muñ'a Bupilo ye talusa za libupiwa ze pila, mi mu bale s'e bulela. Ha ku na nihaili sibupiwa si li siñwi ku zona zeo kaufela se si ta be si li siyo, mi ha ku na se si ka tokwa muhabo sona. Muñ'a Bupilo u laezi kuli ku be cwalo. Yena kasibili u ta li kopanya hamoho. 
Ki Muñ'a Bupilo ya ta li abela naha, ku fa se siñwi ni se siñwi kabelo ya sona. Li ta pila mwa lilimo-limo, mi i ta ba ya zona kuya kuile.
Lihalaupa li ka taba,
Lihalaupa li ta opela
  A mu tiise mazoho a katezi,
A mu bulelele ya zwafile kaufela,
  Meeto a libofu a ta tutubuluha.
Liyanga za mahutu ba ka tula ba bine,
Linukana li ta buba mwa lihalaupa.
Ku ta ba ni mukwakwa o mutuna
Moo ha ku na ku ba ni litau.
Ba ta y'o fita kwa Jerusalema,
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Mwa silimo sa bulishumi ka ze ne Ezekiasi a nz'a li mulena wa Juda, Senakeribi mulena yo muhulu wa Asiria a lwanisa minzi ye tiisizwe ya Juda, mi a i hapa. 
Cwale a laela nduna wa hae yo muhulu kuli a zwe mwa Lakishi, mi a ye kwa Jerusalema ni mpi ye tuna ku y'o laela Mulena Ezekiasi kuli a koze. Nduna a kena mo ne ku sebeleza ba ba ne ba eza masila, kwatuko a liabwa le ne li tisa mezi ku zwa kwa lisa le ne li li kwa ñambamo. 
A t'o katanyezwa ki Majuda ba balalu, ili nduna ya tokomela lapa la bulena, Eliakimi mwan'a Hilikia, Shebina muñoli wa mwa kuta, ni Joa mwan'a Asafi mubabeleli wa mañolo. 
Nduna wa Muasiria a ba bulelela kuli mulena yo muhulu n'a bata ku ziba se si tiisize Mulena Ezekiasi pilu cwalo. 
A buzisisa, a li, “Kana u hupula kuli manzwi feela a ta nga sibaka sa zibo ni maata a ndwa? U hupula kuli ki mañi ya ka ku tusa ku ni fetuhela? 
 U isepisa ku tusiwa ki Egepita, kono fo ku swana ni ku itusisa lutaka ku lu eza mulamu. Lwa lobeha ni ku ku taba mwa lizoho. Mulena wa Egepita u cwalo ku mañi ni mañi ya itinga ku yena kaufela.”
A zwelapili, a li, “Kamba mwendi u ka ni bulelela kuli u itingile ku Muñ'a Bupilo, Mulimu wa hao, nji? Naa, ha si yena kasibili ya sinyelizwe ki Ezekiasi libaka za hae za milapelo ni tutala, Ezekiasi ya bulelezi batu ba mwa Juda ni Jerusalema kuli cwale ba y'o lapelela fa katala ka li kañwi feela. 
Ni ta eza tumelelano ni wena ka libizo la mulena yo muhulu. Ni ta ku fa lipizi ze likiti ze peli haiba u ta fumana batu ba bañata ba ku li pahama! 
Ha u likani nihaili yena nduna yo munyinyani wa Muasiria, kono nihakulicwalo u sepile Maegepita kuli ba ta ku lumela likoloi za ndwa ni bapahami ba lipizi! 
Kana u hupula kuli ni lwanisize naha ya hao ni ku i sinya ku si na tuso ye zwa ku Muñ'a Bupilo, nji? Yena Muñ'a Bupilo kasibili u ni bulelezi ku t'o lwanisa naha ya hao ni ku i sinya.”
Cwale Eliakimi, Shebina ni Joa ba bulela nduna wa Muasiria, ba li, “Bulela ni luna puo ya Sisiria kakuli lwa si utwa. U si ke wa bulela ni luna ka Siheberu, kakuli batu kaufela ba ba fa lukwakwa ba teeleza.”
A alaba, a li, “Kana mu hupula kuli ni lumilwe ku t'o bulela lika ze kamukana ku mina ni mulen'a mina feela, nji? Batili, ni bulela ni ku bona batu ba ba inzi fa lukwakwa, ili bona ba ba ta tameha ku ca ñanda ya bona ni ku nwa mushamo wa bona, sina mo mu ta ezeza ni mina.”
Cwale kiha s'a yema, mi a huweleza ka Siheberu, a li, “Mu utwe s'a mi bulelela mulena wa Asiria. 
U mi eleza kuli mu si ke mwa pumiwa ki Ezekiasi. Ezekiasi h'a koni ku mi pilisa. 
Mu si ke mwa lumeleza kuli mu itinge ku Muñ'a Bupilo. Mu si ke mwa hupula kuli Muñ'a Bupilo u ta mi pilisa, ni kuli u ta hanisa mpi ya luna ya Masiria ku hapa munzi wa mina. 
Mu si ke mwa teeleza ze bulelwa ki Ezekiasi. Mulena yo muhulu wa Asiria u mi laela kuli mu zwe mwa hae, mi mu y'o koza ku yena. Kihona, mu ta lumelelwa kaufel'a mina ku ca miselo ya likota za mina za veine ni za lifeiga, ni ku nwa mezi a zwa mwa liliba za mina. 
Mu ka eza cwalo ku fitela foo mulena a ka mi kutiseza mwa naha ye swana ni ya mina, ili naha ya buhobe ni waine, naha ya buloto ni ya likota za veine. 
Mu si ke mwa pumiwa ki Ezekiasi ka ku hupula kuli Muñ'a Bupilo u ka mi pilisa. Kana milimu ya macaba a mañwi i pilisize linaha za ona ku mulena wa Asiria, naa? 
Ka nako ye i kai, yona milimu ya Hamati ni ya Aripadi? Milimu ya Sefaravaimi i kai? Ha ku na ye pilisize Samaria. I teñi, nji? 
Ki lili foo o muñwi wa milimu ya macaba ao kamukana u kile wa pilisa naha ya ona ku mulen'a luna? Cwale, se si mi hupulisa kuli Muñ'a Bupilo u ta pilisa Jerusalema, ki sika mañi?”
Batu ba kuza, sina mw'a n'a ba laezi Mulena Ezekiasi, mi ha ba si ka alaba se siñwi. 
Cwale Eliakimi, Shebina ni Joa ba pazula liapalo za bona kabakala maswabi a matuna, mi ba y'o taluseza mulena se si bulezwi ki nduna wa Asiria.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Ba sa z'o utwa feela piho yeo, Mulena Ezekiasi, kabakala ku swaba, a pazula liapalo za hae, a apala masaka, mi a ya kwa Tempele ya Muñ'a Bupilo. 
A luma Eliakimi nduna wa likombwa za mwa mandu a bulena, Shebina muñoli wa mwa kuta, ni baprisita ba bahulu ku mupolofita Isaya mwan'a Amozi. Ni bona cwalo ne ba apezi masaka. 
Taba y'a ba lumile ku y'o i taluseza Isaya ki ye, u li, “Kacenu ki lizazi la manyando. Lu utwiswa butuku, mi lwa tompololwa. Lu swana ni musali ya tuha a puluha mwan'a hae, kono u fokozi hahulu kuli a puluhe. 
Mulena yo muhulu wa Asiria u lumile nduna wa hae ku t'o shwaula Mulimu ya pila. Kaba Muñ'a Bupilo, Mulimu wa hao, n'a ka utwa kashwau ka hae mi a utwisa butuku ya ka bulezi. Cwale a ku lapelele ku Mulimu ba ba sa pila.”
Isaya a utwa manzwi a Mulena Ezekiasi. 
Ka yona nako yeo, Mulena Ezekiasi a kula mane a bata ku shwa. Mupolofita Isaya, mwan'a Amozi, a y'o mu lekula mi a mu bulelela, a li, “Muñ'a Bupilo u bulela kuli u swanezi ku lukisa lika kaufela, kakuli ha u na ku fola. U itukiseze ku shwa.”
Ezekiasi a talima kwa limota mi a lapela ku Muñ'a Bupilo, a li, 
“Muñ'a Bupilo, u hupule kuli ni ku sebelelize hande ka ku sepahala, ni kuli ni likile ku eza z'o n'o bata ka nako kaufela.” Mi a kala ku lila hahulu.
Cwale Muñ'a Bupilo a fa Isaya litaelo. 
Isaya n'a na ni ku kutela ku Ezekiasi ku y'o mu bulelela kuli, “Na, Muñ'a Bupilo, Mulimu wa kukw'a hao Davida, ni utwile tapelo ya hao, mi ni boni mioko ya hao. Cwale, ni ta ekeza hape lilimo ze lishumi ka ze ketalizoho kwa mazazi a hao a ku pila. 
Ni ta ku lamulela, wena ni munzi wa Jerusalema, ku mulena wa Asiria, mi ni ta zwelapili ni nze ni sileleza munzi wo.”
Isaya a alaba, a li, “Muñ'a Bupilo u ta ku fa sisupo se si ta ku bonisa kuli u ta buluka sepiso ya hae. 
Fa sisupo sa linako, se si lukisizwe ki Mulena Akazi, Muñ'a Bupilo u ka kutiseza mwamulaho muluti o bonisa linako, mane ka linako ze lishumi.” Mi muluti wa kutela mwamulaho ka linako ze lishumi cwalo.
Ezekiasi ha s'a folile kwa butuku bwa hae, kiha s'a ñola pina ya ku lumbeka, ye li:
Ne ni hupula kuli
Ne ni hupula kuli mo,
Bupilo bwa ka ne bu se bu pumilwe
Kabakala butuku, na huwa busihu
Linzwi la ka ne li li le lisisani,
Ni ka bulelañi?
Muñ'a Bupilo, ni ta ku pilela,
Matomola a ka a ta fetuha kozo.
  Mwa libita ha ku na
U lumbiwa ki ba ba pila,
  Muñ'a Bupilo, u ni folisize!
Isaya a bulelela mulena kuli a beye sitipwitipwi sa lifeiga fa sitombo sa hae, a te a fole. 
Cwale Mulena Ezekiasi a buza, a li, “Sisupo se si ta ni bonisa kuli ni ta fola, mi ni kone ku ya kwa Tempele ya Muñ'a Bupilo, ki sifi?”
Ka yona nako yeo mulena wa Babilona, yena Merodaki Baladani, mwan'a Baladani, a utwa kuli Mulena Ezekiasi n'a kulile, cwale a mu lumelela mpo ni liñolo. 
Ezekiasi a amuhela ka tabo linumwana bao, mi a ba bonisa bufumu bwa hae, ili silivela ni gauda ya hae, miinko ni oli ya za butokwa, ni lilwaniso za hae kamukana. Ha ku na s'a n'a si ka ba bonisa mwa mandu a lipulukelo za hae kamba kai ni kai mwa mubuso wa hae. 
Cwale mupolofita Isaya a ya ku Mulena Ezekiasi, mi a y'o mu buza, a li, “Batu ba, ne ba zwa kai, mi ba izeñi ku wena?”
“Ba boni lifi mwa lapa la mulena?”
Isaya kih'a bulelela mulena, a li, “Utwa manzwi a Muñ'a Bupilo ya Maata Kaufela. 
Nako ya taha yeo ze mwa lapa la bulena kaufela, ni lika kamukana ze bulukilwe ki bo kukw'a hao ku fitela la kacenu le, li ta isiwa kwa Babilona. Ha ku na se si ta siyala, ku bulela Muñ'a Bupilo. 
 Ba bañwi ba baikulu ba hao ba ta ngiwa ba y'o eziwa linumbulwa za mwa lapa la mulena wa Babilona.”
Mulena Ezekiasi a utwisisa taba ye kuli ku ta ba ni kozo, yena h'a sa pila, kih'a alaba, a li, “Taba y'o ni bulelela ye zwa ku Muñ'a Bupilo ki ye nde.”
Empty verse
Empty verse
Empty verse
Empty verse
Empty verse
Empty verse
Empty verse
“Mu omba-ombe batu ba ka,”
Mu tiise batu ba Jerusalema lipilu.
   Linzwi le li huwa li li,
Mulapo kaufela u ta yumbelwa.
Kihona maata a Muñ'a Bupilo
  Linzwi la huweleza, li li, “Bulela!”
Bucwañi bwa nyana,
Ee, bucwañi bwa nyana ni lipalisa
Jerusalema, kambamela fa lilundu
  Muñ'a Bupilo u taha ku t'o busa
  U ta babalela mutapi wa hae
Kana mutu a ka likanya liwate
  Kikuli mutu a ka bulelela
Mulimu u lelisananga ni mañi
  Ku Muñ'a Bupilo macaba
Lifolofolo kaufela ze mwa mishitu
Ku yena macaba ha si sika,
  Mulimu u ka likanywa ni mañi?
H'a swani ni siswaniso
  Mutu ya palelwa silivela ni gauda
Mulimu u li,
“Ki mañi ya tisize muhali yo
Wa ba matisa,
Ki mañi ya ezize kuli zeo li ezahale?
“Batu ba manaha a kwahule ba boni
Likwala ba tusana
Mubeti u li ku mutuli wa gauda,
  “Kono mina Maisilaele,
Ni mi zwisize kwa mafelelezo
Mu si ke mwa saba.
“Ba ba mi nyemezi,
Ba ba mi tiseza ndwa,
Ki na Muñ'a Bupilo,
Muñ'a Bupilo u li,
Ni ta mi eza sina sipuliso,
Mu ta a nepakela mwahalimu,
“Batu ba ka ha ba tokwa mezi
Ni ta bubisa linuka mwa malundu
Ni ta melisa likota za sidare
Batu ba ta li bona zeo,
Muñ'a Bupilo, Mulena wa Isilaele, u bulela cwana, u li,
Mu tahe kwanu,
Mu lu bulelele ze ka taha kwapili
Mina, ha mu batu,
“Ni ketile mutu ya ina kwa upa.
Ki ufi ku mina ya lu bulelezi taba,
Na, Muñ'a Bupilo, ki na wa pili
Ha ni talima mwahal'a milimu,
Milimu ye kaufela ha i na tuso.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
   Muñ'a Bupilo u li,
H'a na ku huweleza
H'a na ku lobelela litaka
H'a na ku felelwa ki sepo
  Mulimu u ezize mahalimu,
  “Na, Muñ'a Bupilo,
U ta tutubulula meeto a libofu.
Ki na feela Muñ'a Bupilo,
Ze ne ni bulezi li ezahalile.
Mu opelele Muñ'a Bupilo
Isilaele, Muñ'a Bupilo ya ku bupile u li,
Ha u fita mwa buliba,
Kakuli na, ni Muñ'a Bupilo,
Ni ta tuhela macaba kamukana
U si ke wa saba. Ni inzi ni wena!
Ni ta bulelela mutulo
Ki batu ba ka luli,
Mulimu u li,
Mu bizeze macaba kwa muzeko.
“Batu ba Isilaele,
“Ki na feela Muñ'a Bupilo ni nosi,
Ni bulezi ze ta ezahala,
Na, ni Mulimu,
Muñ'a Bupilo u li,
Ki na Muñ'a Bupilo ya ku bupile.
“Ni ta sela mezi mwa naha
Ba ta mela hande sina bucwañi
“Batu ba ta li,
  Muñ'a Bupilo ya busa mi ya babalela
Kana u teñi ya ka eza ze ni ezize, nji,
Batu ba ka, mu si ke mwa saba!
Ba ba eza maswaniso kaufela ha ba na tuso, ni milimu ye ba babaza hahulu cwalo ha i na tuso. Ba ba lapela milimu yeo ki libofu ba ba si na se ba ziba, mi ba ta swabiswa. 
Ki musebezi o si na tuso wa ku eza siswaniso sa butale ni ku si lapela inge ki mulimu! 
Mañi ni mañi ya ka si lapela u ta swabiswa. Ba ba eza milimu ya maswaniso ki batu feela. A ba tahe, ba t'o zekiswa. Ba ta saba hahulu mi ba ta tompololwa.
Mumbuti u nga butale ni ku bu sebeza ka mulilo. Lizoho la hae le li maata li zukuza sikoma ku i tula, mane i be ni sibupeho. Wa lapa, ku nyolwa ni ku katala.
Sirusi ki mulena ya ketilwe
“Na kasibili,
Ni ta ku fa bufumu bo bu zwa
Ni ku ketela ku tusa mutang'a ka
“Ki na Muñ'a Bupilo.
Ni ta eza cwalo kuli mutu kaufela,
Ki na ya eza liseli ni lififi,
Ni ta luma maata a ku tula,
  Kana piza ya lizupa i ka kananisa
Kikuli ku na ni ya ka ituma pilu
Muñ'a Bupilo, Mulimu ya Kenile
Ki na ya ezize lifasi,
Ki na kasibili ya susuelize Sirusi
Muñ'a Bupilo u bulelela Isilaele, u li,
Mulimu wa Isilaele,
“A, ki ona mafelelezo
A, ki ona mafelelezo a milimu yeo.
“A mu ni teeleze,
Ni Mulimu wa mina,
“Mu ka ni likanya ni mañi?”
Batu ba kwalula likwama za bona,
Siswaniso seo ba si lwala fa maheta
“Mu hupule ze, mina baezalibi.
Mu hupule ze ezahalile kale.
  Muñ'a Bupilo u li,
Pikulusa cika! U site!
Batu ba ta ku bona u kokobelizwe
Mulimu ya Kenile wa Isilaele
Muñ'a Bupilo u li kwa Babilona,
Ne ni nyemezi ba sicaba sa ka.
N'o hupula kuli u ta ba mufumahali
  “U teeleze ku ze, wena ya lata
Kono ka nakonyana,
“U n'o isepisize ka bumaswe
A mu utwe taba ye,
Mi hape mwa ikuhumusa mu li
Muñ'a Bupilo u li kwa Isilaele,
Ne ni ziba kuli u ta ba muhanyezi,
Ni polofitile za hao kale-kale,
“Ze ni bulezi pili cwale za ezahala
Kihona ni ta eza kuli li ezahale
Ne ni ziba kuli n'o sa sepiwi,
“Kuli batu ba lumbe libizo la ka,
Ni ku likile mwa mulilo
  Mu ni teeleze,
  Manzwi a ka u a ezize buhali
A li ku na,
Na li, “Ni sebelize,
Ni si ka pepwa kale, ni ketilwe
  Mulena a li ku na,
Ku yena ya nyazisezwa hahulu,
  Muñ'a Bupilo u li kwa sicaba sa hae,
Ni ta li kwa mapantiti,
  Ha ba sa na ku lapa kamba ku shwa
“Ni ta eza mukwakwa mwahal'a
  Muñ'a Bupilo u li,
“Batu ba ka kiñi ha ne ba palezwi
Ni kona ku unsufaza lihalimu,
Muñ'a Bupilo u ni lutile
Muñ'a Bupilo u ni file kutwisiso,
  Ba ba ni nata,
Kono matapa a bona h'a ni utwisi
  Mulimu u fakaufi,
Ni yemelwa ki Muñ'a Bupilo,
Mina kaufela ba ba saba
Mina kaufela ba ba lela ku bulaya
Empty verse
Empty verse
Empty verse
Empty verse
Empty verse
Muñ'a Bupilo u li,
Mu hupule kukw'a mina Abrahama,
“Ni ta utwela Sione butuku,
“A ku ni teeleze, sicaba sa ka.
Ni ka taha kapili ku t'o ba pilisa.
Mu talime lihalimu.
“Mu ni teeleze,
Batu ba ba cwalo ba ta fela
Zuha, Muñ'a Bupilo, mi u lu tuse!
Ki wena ya n'a omisize liwate,
B'o yangwezi
Muñ'a Bupilo u li,
Kikuli u s'o libezi Muñ'a Bupilo
Ba ba hapilwe ba tuha ba lukululwa.
“Ki na Muñ'a Bupilo,
Ni bapuzi lihalimu,
  Jerusalema, zuha!
Ha ku na ya ta ku etelela.
U limbilwe ki maziezi a mabeli.
Kwa makopanelo a mikwakwa
Utwa, mina batu ba Jerusalema
Muñ'a Bupilo, Mulimu wa mina,
Ni ta i fa ba ba mi nyandisize,
Empty verse
  Jerusalema, tiya mi u be yo
Jerusalema, itutule, u lukuluhe!
Muñ'a Bupilo u li kwa batu ba hae,
Mu kile mwa pila mwa Egepita,
  Cwale nto ye swana i s'e ezahalile
Kono mwa nako ye taha
  Ki ko kunde cwañi ku bona
Ba ba libelela munzi ba huwa.
A mu huwe ka tabo,
Muñ'a Bupilo u itusisize maata
  A mu zwe mwa Babilona hona fa,
Ka nako ye ha mu na ku zwa
Muñ'a Bupilo u li,
Batu ba bañata
  Batu ba alaba, ba li,
I ne i li tato ya Muñ'a Bupilo
Lu mu nyaziselize ni ku mu hana.
  “Kono u nyandile mwa sibaka
  Kono a holofazwa kabakala libi
  Kaufel'a luna ne lu swana sina lingu
   “A ezwa ka buhali,
A tamiwa, a atulwa,
  A y'o bulukwa mwa libita ni lisinyi.
  Jerusalema, n'o swana
Ekeza kwa tende m'o pila,
U ta ekeza kwa milulwani ya hao
U si ke wa saba.
Mubupi wa hao u ta swana
Isilaele, wena u swana ni musali
“Ni ku siile nakonyana feela.
Ka ku nyema, ni ku fulalezi
  “Ne ni sepisize, ka nako ya Nuwe,
  Malundu ni malundunyana
  Muñ'a Bupilo u li,
Ni ta yaha litawa za hao ka macwe
  “Na kasibili ni ta luta bana
Niti ni ku luka li ta ku tiisa.
Haiba u teñi ya ku lwanisa,
“Ni bupa mumbuti
Kono ha ku na silwaniso se si
Empty verse
Empty verse
Empty verse
  Muñ'a Bupilo u li,
  Mu sinyezañi mali ku ze si lico?
  “Mu teeleze,
Ni mu ezize mueteleli ni muzamaisi
Cwale mu ta biza macaba a sili.
Mu bate Muñ'a Bupilo
Ba ba maswe ba tuhele
“Mihupulo ya ka,”
Sina mahalimu h'a pahami
  “Linzwi la ka li swana
Ku cwalo hape ni kwa linzwi
“Mu ta zwa mwa Babilona ka tabo.
Milombe i ta mela
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Muñ'a Bupilo u li kwa batu ba hae, “Ni tuha ni mi pilisa. Cwale mu eze ze nde ni ze lukile. 
Ni ta tohonolofaza ba ba mamela Lizazi la Pumulo, mi ba sa li silafazi. Ni ta fuyaula ba ba sa ezi ze maswe.”
Mulicaba ya s'a kopani mi ya pila ni batu ba Muñ'a Bupilo a si ke a li, “Muñ'a Bupilo h'a na ku ni lumelela ku lapela ni batu ba hae.”
 Kwa batu bao, Muñ'a Bupilo u li, “Mu ni kuteke ka ku mamela la Pumulo, mi mu eze ze ni tabisa ni ku tokomela bulikani bwa ka ka ku sepahala. 
Fohe mabizo a mina a ta hupulwa mwa Tempele ya ka ni mwa sicaba sa ka, ili mabizo a mande ku fita a bana ba bashimani ni a basizana. Ha mu na ku libalwa ni kamuta.”
Mi Muñ'a Bupilo u li kwa balicaba bao ba ba kopani ni batu ba hae, ba ba mu lata ni ku mu sebeleza, ba ba mamela la Pumulo mi ba ba buluka bulikani bwa hae ka ku sepahala, 
 “Ni ta mi isa kwa Sione, lilundu la ka le li kenile, ni ta mi fa tabo mwa ndu ya ka ya litapelo, mi ni ta amuhela litabelo ze mu ni fa, fa katala ka ka. Tempele ya ka i ta bizwa ndu ya litapelo ya macaba kamukana.”
Mulena Mulimu, ya kutiselize kwa hae batu ba hae ku zwa koo ne ba il'o koza, u sepisize kuli u ta tisa batu ba bañwi hape ku t'o kopana ni bona.
Muñ'a Bupilo u bulelela macaba a sili kuli a tahe sina libatana, a t'o miza sicaba sa hae. 
U li, “Baeteleli kamukana, ba ba lukela ku lemusa batu ba ka, ki libofu! Ha ba na se ba ziba. Ba swana ni linja ze libelela li sa huhuli. Li butile feela ni ku lola. Mo li latela ku lobala, ki taba i sili! 
Ba swana ni linja za masholi ze sa kuli. Ki baeteleli ba ba si na kutwisiso. Yo muñwi ni yo muñwi wa bona u eza ka mw'a latela, mi u bata feela ku ipumanela za hae. 
Matahwa bao ba bulela cwana, ba li, ‘A lu bateñi waine, mi lu nwe mo lu konela kaufela! Kamuso ku ta ba mbubo-mbubo ku fita kacenu!’ ”
Empty verse
Batu ba bande ba shwa, mi ha ku na ya utwisisa kamba ya isa pilu kwateñi. Kono ha ba shwa, ba ya mwa sibaka mo ku si na butata bo bu ta ba utwisa butuku. 
Ba ba pila bupilo bo bunde, bo bu lukile, ba fumana kozo ni pumulo ha ba shwile.
A mu tahe kwanu, mu t'o atulwa, mina baezalibi ba ba masila! Ha mu fiti mahule ni liozwa. 
Mu sheununa mañi? Ki mina bo mañi, mahata-tunyi ba ba shenda batu? 
Mu lapela milimu ya maswaniso ka ku ezeza buhule mwatas'a likota za mina ze kenile. Mu eza bana ba mina litabelo mwa mañope a macwe fa likamba la linuka. 
Hona moo, mu nopa macwe a telela a libupeho za mifuta-futa mi mu y'o a lapela sina milimu. Mu i sululela waine ni ku i tiseza lico inge ki limpo za yona. Kana mu hupula kuli ze kamukana za ni tabisa, nji? 
Mu ya kwa malundu a matelele ku y'o eza litabelo ni ku y'o itabisa ka buhule. 
Mu beya milimu ya mina ye swabisa fa minyako ya mina. Na, mwa ni hana. Mu tubula liapalo za mina, mi mu kena mwa malobalo a mina ni linyazi za mina, be mu lifa ha ba lobala ni mina. Mi fo mu feza takazo ya mina. 
Mu isasa lukumba lwa mina ni mafula cwalo, mi mwa ya ku y'o lapela mulimu, yena Moleki. Kuli mu fumane milimu ya ku lapela, mu luma linumwana kwahule, kafa ni kafa, mane ni mwa lifasi la ba ba shwile. 
Mu ikataza ku bata milimu i sili, mu sa zwafi ni kamuta. Mu hupula kuli milimu ya mina ye swabisa i mi fa maata, mi ki lona libaka ha mu ikutwa ku sa fokola.
Muñ'a Bupilo u li, “Milimu ye ki ifi ye mi sabisa, kuli mu ni pume mane mu ni libale? Kana mu tuhezi ku ni saba kakuli ni kuzize nako ye telele, nji? 
Mu hupula kuli ze mu eza li lukile, kono ni ta bonahaza mikwa ya mina, mi milimu ya mina ha i na ku mi tusa. 
Ha mu ka itilelela ku kupa tuso, milimu ya mina i mi tusehe. I ta fefulwa ki moyanyana feela! Kono haili ba ba ni sepile ba ta pila mwa naha, mi ba ta ni lapela mwa Tempele ya ka.”
Muñ'a Bupilo u li, “Batu ba ka ba kutele ku na. A mu zwise ze sitatalisa kaufela mwa nzila ya bona! Mu yahe mukwakwa mi mu u lukise hande!
“Ki na Mulimu ya pahami ya kenile, ya pila kuya kuile. Ni inzi mwa sibaka se si pahami, se si kenile, kono nihakulicwalo ni pila ni bona batu ba ba ishuile ni ba ba na ni pilu ye lobehile, kuli ni kutise tumelo ni sepo ya bona. 
Batu ba ka ni ba file bupilo, mi ha ni na ku zwelapili ni nze ni ba zekisa, kamba ku ba nyemela kuya kuile. 
Ne ni ba nyemezi kabakala libi ni mango a bona. Cwale kabakala bunyemi bwa ka ni ba utwisize butuku ni ku ba tuhela. Kono ne ba sa utwi, mi ne ba tundamezi ku ya ka linzila za bona.
“Ni boni mo ba ezeza, kono ni ta ba folisa. Ni ta ba etelela, ni ta ba tusa, mi ni ta omba-omba ba ba silisa. 
 Ni sepisa kuli ni ta fa batu kaufela kozo, ili ba ba fakaufi ni ba ba kwahule! Ni ta folisa batu ba ka. 
Kono batu ba ba maswe ba swana ni liwate le li sa ombeli, la mandinda a sa feli, a tisa masila ni silezi? 
 Kwa baezalibi ha ku na buiketo,” ku bulela Muñ'a Bupilo.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Muñ'a Bupilo u li, “U huweleze m'o konela kaufela! U bulelele sicaba sa ka sa Isilaele libi za sona! 
Ba ni lapela ka zazi ni zazi, ba nze ba li ba buluka milao ya ka ni ku eza ze lukile. Ba ni kupa kuli ni ba fuyaule ni ku ba fa milao ye lukile.”
Batu ba buza, ba li, “Lu itimelañi lico, haiba Muñ'a Bupilo a sa boni? Lu nyandelañi haiba a sa isi pilu ku ze lu eza?”
Mu na ni mifili-fili ni likañi, mi mu lwana nako kaufela. Kana mu hupula kuli ni ka teeleza kwa litapelo za mina haiba ku itima lico kwa mina ki ko ku cwana, naa? 
Ha mu itima lico, mwa inyandisa ili mina, mu inama hahulu sina lucwañi, mu hasanya mulola wa fa liiso, mu yala masaka mi mu lobala fateñi. Kana ki sona seo se mu biza ku itima lico, nji? Kana mu hupula kuli ki sona se si ka ni tabisa, naa?
“Mukwa wa ku itima lico o ni bata ki wo. Mu zwise mawenge a nyandisa ni joko ya bumaswe, mi mu lukulule ba ba nyandiswa. 
 Mu ikabele lico ni ba ba shwile tala, mi mu kwalulele babotana ni ba ba tokwile malobalo mandu a mina. Ba ba si na se ba apala, mu ba fe liapalo, mi mu si ke mwa hana ku tusa bahabo mina.
“Fohe liseli la ka li ta mi benyeza sina lizazi ha li pazula, mi mañiba a mina a ta fola kapili. Ni ta ina ni mina kamita ku mi pilisa. Ku ba teñi kwa ka fakaufi ni mina ku ta mi sileleza kwa maneku kaufela. 
Ha mu lapela, ni ta mi alaba. Ha mu ni biza, ni ta li, ‘Ki na yo.’
Mu fe ba ba lapile lico, mi mu tuse ba ba tokwile, fohe lififi le mu inzi ku lona li ta fetuha inge liseli la musihali. 
Mi ni ta mi etelela nako kaufela ni ku mi fa ze nde kamukana. Ni ta mi matafaza ni ku mi pilisa hande. Mu ta swana ni simu ye na ni mezi a mañata, sina liwelu-welu le li sa kali. 
Bana ba mina ba ta yaha sinca sibaka se ne si li matota, ba tome fa mutomo wa kale. Batu ba ta ziba kuli ki mina ba ba yahile se ne si tubilwe, ba ba lukisize mandu a n'a s'a sinyehile.”
Muñ'a Bupilo u li, “Mu buluke Lizazi la Pumulo, mu li talime ili le li kenile, mi mu tuhele ku eza mikwa ye mu lata ye haniswa, ka lona lizazi leo. Mu eze Lizazi la Pumulo ya ka la butokwa, mwa li kuteka ka ku sa swala misipili, mu sa sebezi, kamba ku sa bulela ze si na tuso. 
Muñ'a Bupilo h'a fokoli kuli mane a palelwe ku mi pilisa, mi ha si susu ya sa koni ku mi utwa ha mu kupa tuso! 
H'a sa mi utwi, ki kabakala libi za mina. Ki libi za mina ze mi kauhanya ni Mulimu, ha mu lika ku mu lapela. 
Mu na ni mulatu wa buhata, mifili-fili ni bubulai.
Mu ya kwa kuta, kono ha mu na niti. Mu itingile fa buhata kuli mu atulelwe. Mu eza milelo ye utwisa ba bañwi butuku. 
Mu ndondola mai a limile, mi mu tateza bwanda bwa liuyi. Ya ka ca mai ao kaufela u ta shwa, mi le liñwi ha i pyateha ku zwa noha ye na ni buhazo. 
Kono milelo ya mina ha i na ku mi tusa se siñwi. I swana sina lisila le li ezizwe ka bwanda bwa liuyi! Likezo za mina li maswe mi mikwa ya mina i buhali. 
 Nako kaufela mu lela lika ze maswe, mi ha mu koni ku litela ku li eza. Ha mu lika-liki kwa ku bulaya batu ba ba si na mulatu. Ko mu ya kaufela mu siya matota ni lisinyehelo. 
Ha mu li fakaufi, ha ku na mutu ya iketile. Ze mu eza kamukana ha li yi ka mulao. Mu zamaya mwa nzila ye kopami, mi ha ku na ya ka zamaya ka nzila yeo a sa tahelwi ki ziezi.
Batu ba li, “Cwale lwa ziba libaka Mulimu h'a sa lu lamuleli ku ba ba lu fosezanga. Lu sepile ku zamaya mwa liseli, kono ku na ni lififi feela. 
Lu zamaya lu nze lu bubutela sina libofu. Lwa sitatala musihali-tuna inge s'e li busihu, mane inge se lu li mwa lifasi le linsu la ba ba shwile. 
Lwa saba mi lu zielehile. Lu lakaza ku piliswa ki Mulimu mwa ku nyanda ni ku fosezwa, kono ha ku na se si ezahala.
“Muñ'a Bupilo, milatu ya luna ku wena ki ye miñata. Libi za luna za lu atula. Lwa li ziba hande kaufel'a zona. 
Lu ku fetuhezi, lwa ku hana, mi lwa hana ni ku ku latelela. Lu nyandisize ba bañwi, mi lwa ku fetuhela. Mihupulo ya luna ki bupumi, mi manzwi a luna ki a buhata feela. 
Ku luka ku felisizwe, mi ze nde li kwahule. Niti i zamaya i tantalika mwa lipatelo, mi ha ku sa na sibaka sa busepahali. 
Busepahali s'e li bo bunyinyani kuli mane ufi ni ufi ya tuhela ku eza bumaswe u ipumana kuli ni yena a li mwa butata.”
Zuha, Jerusalema,
Macaba a mañwi a ta kwahelwa
Macaba a ta hohelwa kwa liseli
  U talime kafa ni kafa,
Ze, u ta li bona, mi u ka taba.
Mitapi-tuna ya likamele i ka taha,
Lingu za Kedare ni Nebayoti
Lisepe ze ki zañi ze fefuka
Ki lisepe ze zwa kwa manaha
Mulena u li kwa Jerusalema,
  Likwalo za hao ha li na ku kwalwa
Kono macaba a sa ku sebelezi
“Kota ya paini, ya bokisi,
  Bana ba batu ba ba ne ba ku nyandisa
“Ha u sa na ku tuhelwa
Manaha ni malena ba ta ku babalela
“Ni ta ku tiseza gauda
Milumo ya mifili-fili
  “Lizazi ha li sa tola li ba liseli
Mazazi a ku swaba kwa hao
Batu ba hao kamukana ba ta eza
Nihaili lubasi lo lunyinyani luli,
   Muñ'a Bupilo u ni talize
  U ni lumile ku t'o zibisa
U mi lumile ku t'o fa ba ba silisa
Ba ta yaha sinca minzi
Jerusalema, u ta sebelezwa
Kono mina mu ta zibahala
Ku tompololwa ni ku shwaulwa
Muñ'a Bupilo u li,
Ba ta tuma mwahal'a macaba.
  Jerusalema u tabile
Muñ'a Bupilo ya Pahami u ta pilisa
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Ni ta bulela
Jerusalema, macaba a ta ku bona
U ta swana ni kabisa ye nde
Ha u sa na ku bizwa
Sina mucaha h'a nga kalibe
Ni beya balibeleli fa makwakwa
Ba si ke ba mu pumulisa ku fitela
Muñ'a Bupilo u sepisize ka ku tiisa,
Kono mina ba ba cezi ni ku kutula,
Batu ba Jerusalema,
  Ba zibe kuli Muñ'a Bupilo u zibisa
  “Ki mañi yo ya zwa kwa Edomo, ya zwa kwa Bozira, a apezi liapalo ze nde-nde ze fubelu, yo ya bonahala ku zamaya a na ni maata?”
“Liapalo za hae, kiñi ha li li ze fubelu cwana, sina za mutu ya luba miselo ya veine mwa silubelo?”
  Muñ'a Bupilo wa alaba, u li, “Ni lubakezi macaba sina miselo ya veine, mi ha ku na ya til'o ni tusa. Ni a hatikezi ka buhali, mi mali a ona a lambakile liapalo za ka. 
Ni hupuzi kuli nako ya ku pilisa sicaba sa ka i n'e fitile, nako ya ku nata lila za bona. 
 Na komoka ha ni talima ni ku bona kuli ne ku si na ya n'a ka ni tusa. Kono ku halifa kwa ka ku ni file maata, mi na tula ili na. 
Mwa ku halifa kwa ka ni hatikezi macaba mwa butuna bwa ona, mi n'a tuba-tuba. Na sululela mali a ona fafasi.”
Ni ta bulela ka za lilato le li sa feli la Muñ'a Bupilo. Na mu lumba ka z'a lu ezelize zona kaufela. U fuyauzi hahulu batu ba Isilaele, kabakala musa ni lilato la hae le li sa feli.
Muñ'a Bupilo a li, “Ki batu ba ka. Ha ba na ku ni puma.” Mi kabakaleo a ba pilisa. 
A ba pilisa mwa manyando a bona kamukana. I n'e si lingeloi, kono n'e li yena Muñ'a Bupilo kasibili ya ba pilisize. Ka lilato ni makeke a hae a ba yangwela. N'a ba babalezi kamuta ka linako ze felile. 
Kono ba mu fetuhela, mi ba mu swabisa. Cwale Muñ'a Bupilo a ba sila sa bona, mi a ba lwanisa.
Kono cwale ba hupula za kwakale, za mazazi a Mushe mutang'a Muñ'a Bupilo, mi ba buza, ba li, “Kanti cwale Muñ'a Bupilo u kai ya n'a pilisize baeteleli ba batu ba hae kwa liwate? U kai Muñ'a Bupilo ya n'a file Mushe maata a matuna? 
 Muñ'a Bupilo ya sebelisize maata a hae, mi a eza lika ze tuna ka Mushe, yena ya aluhanyize mezi a liwate mwa meeto a batu ba hae, kuli a tumise libizo la hae kuya kuile, u kakai?” 
Muñ'a Bupilo h'a ba etelela mwa mezi a buliba, ne ba hata hande sina lipizi za mwa naheñi, mi ha ba si ka sitatala. 
Sina likomu ha li y'o fuliswa mwa mafulelo a mande a mwa libala, ni Muñ'a Bupilo a pumulisa cwalo batu ba hae. Muñ'a Bupilo a etelela cwalo batu ba hae, mi libizo la hae la kutekeha.
Muñ'a Bupilo, kwa lihalimu koo, ko u inzi mwa kanya ni ku kena kwa hao, u lu talime. Ku lu tukufalelwa kwa hao ku kai? Maata a hao a inzi kakai? Lilato ni musa wa hao li ile kai? U si ke wa lu tuhela. 
U Ndat'a luna. Nihaili bo kukw'a luna bo Abrahama ni Jakobo ba palelwa ku lu tusa, kono wena, Muñ'a Bupilo u Mushemi wa luna. Ki wena ya lu pilisize ka linako kaufela. 
U lu tuheleziñi lu nze lu keluha linzila za hao? Kiñi ha u lu liselezi ku ba bahanyezi mane lwa ku fulalela? Kuta, kabakala ba ba ku sebeleza, ni kabakala batu ba ba bile ba hao nako kaufela.
Lila za luna li batil'o lekiseleza batu ba hao, mi ba silafalize Tempele. 
U lu eza inge ha u si ka ba mubusi wa luna, inge ha lu si ka ba sicaba sa hao.
Empty verse
Empty verse
Empty verse
Empty verse
Kiñi ha u sa pazuli lihalimu, mi wa shetumuka? Malundu n'a ka ku bona mi a ngangamiswa ki sabo! 
N'a ta kuña sina mezi a bila fa liiso. Taha, mi u t'o bonahaza maata a hao kwa lila za hao, ili kuli macaba a njanjiswe ki ku ba teñi kwa hao. 
U kile wa taha, mi wa t'o eza lika ze sabisa ze ne lu si ka libelela. Malundu a ku bona, mi a nyanganyiswa ki sabo. 
 Ne ku si na ya n'a boni kamba ku utwa za Mulimu ya swana ni wena, ya eza likezo ze cwana ku tusa ba ba beile sepo ya bona ku yena. 
U amuhela ka tabo ba ba tabela ku eza ze lukile, bona ba ba hupula m'o latela kuli ba pile. U n'o lu nyemezi, kono lwa zwelapili lu nze lu ku foseza. Niha n'o nyemile cwalo, lwa zwelapili lu nze lu eza ze maswe ku zwa kwakale. 
Kaufel'a luna lu ezize sibi, mane ni yona mikwa ya luna ye minde i silafalile. Kabakala libi za luna lu swana ni matali a nyanine a fefulwa ki moya. 
Ha ku na ya sikuluhela ku wena ka tapelo. Ha ku na ya t'o bata tuso ku wena. U ipatezi luna, mi u lu tuhezi kabakala libi za luna.
Kono Muñ'a Bupilo, u Ndat'a luna. Lu swana ni lizupa, mi wena u mubupi. Kaufel'a luna lu musebezi wa mazoho a hao. 
Hakulicwalo u si ke wa lu nyemela hahulu, kamba ku hupula sibi sa luna kuya kuile. Lu batu ba hao. U be ni musa ku luna. 
Minzi ya hao ye kenile i se i swana ni lihalaupa, mi Jerusalema u sabezwi, i s'e li matota. 
Tempele ya luna, sibaka se sinde se si kenile, mo ne ba ku lumbekela bo kukw'a luna, i sinyizwe ki mulilo. Libaka ze ne lu lata kaufela s'e li matota. 
Muñ'a Bupilo, kana zeo kamukana ha li ku sisimuni, nji? Kikuli ha ku na s'o ka eza, mi lu ine cwalo lu nze lu nyanda mane lu palelwe ni ku itiisa, nji?
Empty verse
Empty verse
Empty verse
  Muñ'a Bupilo a li, “Ne ni itukiselize ku alaba litapelo za batu ba ka, kono ha ba si ka lapela. Ne ni itukisize kuli ba ni fumane, kono ha ba si ka lika mane nihaili ku ni bata. Sicaba ha si si ka ni lapela, niha ne ni itukiselize ku alaba, ni li, ‘Ki na yo. Ni ta mi tusa!’ 
 Nako kaufela ni itukiselize ku amuhela hande batu ba, ba ba eza ze maswe ka bomu mi ba nga linzila za bona. 
Ha ba swabiswi ki ku tundamena ku ni nyemisa. Ba eza litabelo za sihedeni mwa masimu a milimu, mi ba cisa insense fa tutala twa sihedeni to tu yahilwe ka litina. 
Busihu ba ya kwa mañope a macwe ni kwa mayumbelo ku y'o buza mioya ya ba ba shwile. Bona batu ba, ba ca nama ya kulube, mi ba puka mulo wa nama ya litabelo za sihedeni. 
Cwale ba bulelela ba bañwi kuli ba ine kwahule ni bona, kakuli bona ba kenile hahulu, mi ha ba swaliwi. Ha ni koni ku utwana ni batu ba ba cwalo. Buhali bwa ka ku bona bu swana ni mulilo o sa timi.
“Ni se ni hupuzi kale mo ni ta ba utwiseza butuku, mi katulo ya bona i se i ñozwi. Ha ni na ku tuhela ka bomu ze ba ezize, kono ba ta kutisezwa, ku bulela Muñ'a Bupilo. 
Ba ta kutisezwa kabakala libi za bona ni za bo kukw'a bona. Ba cisize insense fa libaka ze pahami za milimu ya sihedeni, ni ku bulela maswe ka na. Cwale ni ta ba fa mulatu o ba lukela.”
Muñ'a Bupilo u li, “Ha ku na mutu ya ka sinya miselo ye minde ya veine. Bakeñisa ku i sinya, ba eza waine ka yona. Ni na cwalo, ha ni na ku sinyeleza batu ba ka kaufela. Ni ta pilisa ba ba ni sebeleza. 
Ni ta fuyaula Maisilaele ba lusika lwa Juda, mi baikulu ba bona ba ta luwa naha ya ka ya malundu. Batu ba ka ba ba ketilwe, ba ba ni sebeleza, ba ta ina hona koo. 
 Ba ta ni lapela, mi ba ta isa lingu ni likomu za bona kwa mafulelo mwa Libala la Sharoni mwa wiko, ni Libala la Akore kwa upa.
“Kono ku ta ba ni fapahano ni mina ba ba ni hana, ba ba limbulula Sione, lilundu la ka le li kenile, mi ba lapela Gadi ni Meni, ili milimu ya litohonolo ni bumai. 
I ta ba bumai bwa mina ku shwa lifu la monde, kakuli ha mu si ka alaba ha ne ni mi biza, kamba ku teeleza ha ne ni bulela. Mu iketezi ku sa ni utwa ni ku eza ze maswe. 
   Muñ'a Bupilo u li, “Lihalimu ki lubona lwa ka, mi lifasi ki mahatelo a mahutu a ka. Cwale ki ndu mañihe ye ne mu ka ni yahela, mi ki mwa sibaka se si cwañi mo ne ni ka pila? 
Ki na kasibili ya ezize lika kaufela! Ni tabela ba ba ishuwa ni ba ba inyaza, ba ba ni saba ni ku ni utwa.
“Batu ba eza mo ba latela. Ba bulaya pulu ku eza sitabelo, kamba ba eza sitabelo sa mutu. Ba eza sitabelo sa ngunyana, kamba ku loba mulala wa nja. Ba tisa limpo za lico, kamba mali a kulube. Ba tisa insense, kamba ba lapela mulimu wa siswaniso. Ba tabela mikwa ye maswe ya ku lapela. 
Cwalehe, ni ta ba tiseza likozi, zona lika ze ba saba luli, kakuli ha ku na ya alabile ha ne ni biza, kamba ku teeleza ha ne ni bulela. Ba iketezi ku sa ni utwa ni ku eza ze maswe.”
Mu teeleze s'a bulela Muñ'a Bupilo, mina ba ba mu saba ni ku mu utwa. U li, “Kakuli mu sepahalile ku na, ba bañwi ba ku mina luli ba mi toile, mi ha ba na taba ni mina. Ba mi sheununa, ba li, ‘Lu bata ku mi bona mu nze mu tabile, cwale Muñ'a Bupilo a bonise butuna bwa hae, mi a mi pilise.’ Kono ki bona luli ba ba ta swabiswa! 
A mu teeleze! Lilata le lituna leo mwa hae, mulumo wo mwa Tempele, ki mulumo wa Muñ'a Bupilo. U nata lila za hae!
  “Munzi wa ka o kenile u swana ni musali ya pepa mwana wa mushimani ka sipundumukela, mane a si ka utwa butuku bwa ku indukwa. 
Kana ku na ni ya kile a utwa kamba ku bona nto ye cwalo, naa? Kana sicaba si kile sa pepwa ka zazi li li liñwi, nji? Sione h'a na ku nyanda nako ye telele sicaba si si ka pepwa kale. 
Mu si ke mwa hupula kuli ni ka fitisa batu ba ka kwa nako ya ku pepwa, mi ni hane kuli ba pepwe.” Muñ'a Bupilo u bulezi. 
Mu tabe ni Jerusalema. Mu mu nyakalalele, mina kaufela ba ba lata munzi wo! Mu tabe ni ona cwale, mina kamukana ba ba u silisize! 
Mu ta ikola buiketo bwa ona, sina mwanana kwa lizwele la m'ahe.
Muñ'a Bupilo u li, “Ni ta mi tiseza zwelopili ye sa feli. Bufumu bwa macaba bu ta tutanela ku mina sina nuka ye sa kali. Mu ta swana ni mwana ya utiwa ki m'ahe, ya lwezwi mwa mazoho a hae, mi ya latiwa ki yena. 
Ni ta mi omba-omba mwa Jerusalema, sina mushemi h'a omba-omba mwan'a hae. 
Ha mu ta bona zeo li ezahala, mu ta taba. Li ta mi tiisa ni ku mi pilisa hande. Fohe mu ta ziba kuli na, Muñ'a Bupilo, ni tusa ba ba ni utwa, mi ni halifela lila za ka.”
Muñ'a Bupilo u ka taha ni mulilo. U ta pahama fa mafufa a liñungwa, ku nata b'a nyemezi. 
U ta nata ka sabule ni ka mulilo batu ba lifasi kamukana b'a ta fumana ba na ni mulatu, mi ba bañata ba ta shwa.
Muñ'a Bupilo u li, “Ba ba ikenisa ka litapelo za sihedeni, ba ba zamaya munyololo ku ya kwa masimu a milimu, ba ba ca kulube ni lipeba ni lico ze ñwi ze masila, batu bao, mafelelezo a bona a fakaufi. 
