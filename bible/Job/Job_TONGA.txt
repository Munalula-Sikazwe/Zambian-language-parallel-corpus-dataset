Munyika ya Uzi kwakali mwaalumi uutegwa Jobo. Ooyo mwaalumi wakanyina kampenda alimwi wakaliluleme. Kuti eenguluke bubi wakali kukomba Leza. 
Wakajisi bana balombe bali ciloba abana basimbi botatwe. 
Wakalivubide mbelele zili zyuulu zili ciloba, zyuulu zyotatwe zyankamela, zipani zili myaanda yosanwe, ambongolo zili myaanda yosanwe. Kunze aboobo wakalijisi ababelesi banji. Wakali muntu uulaampuwo kubantu bakujwe boonse.
Bana bakwe balombe bakali kubalana kucita mapobwe mumaanda aabo, bakali kunga balaitilizya abacizi babo botatwe kuzooba ambabo. 
Lino cakali cilengwa ca Jobo kuti pobwe lyamana kaita bana bakwe kuti bazoosalazigwe kweendelana abukombi. Nkabela cifumo-fumo wakali kunga wapa cipaizyo cakutentela omwe-omwe wabana bakwe, kayeeya kuti, “Cimwi ciindi bana bangu babisya akusinganya Leza mumyoyo yabo.”
Bumwi buzuba bangelo bakaboola kuzoolitondezya ku Mwami Leza, awalo Saatani wakaza ambabo. 
Aawo Mwami Leza wakati kuli Saatani, “Ani wazwidayi?” Saatani wakaingula kuti, “Ndali kweendeenda akulingula nyika yoonse.”
Mpoonya Mwami Leza wakati kuli Saatani, “Sena wamuyeeya muntu wangu Jobo? Unyina kampenda alimwi uliluleme, muntu uukomba Leza akweenguluka bubi. Muntu uutakwe kampenda uulondokede.”
Saatani wakaingula Mwami Leza wati, “Sena ukukomba cabuyo Jobo? 
Tee uli mukwabililide walo lwakwe mwini, kubikkilizya baŋanda azyoonse nzyajisi? Nzyacita zilazwidilila cakuti matanga aakwe amwaikide buyo mbocili cisi. 
Nkooko sola kumunyanga nzyajisi, ulakusinganya kolimvwidide.”
Eelyo Mwami Leza wakaambila Saatani kuti, “Mbubo tulabona, zyoonse Jobo nzyajisi ndazipa mumaanza aako, pele lwakwe mwini utamucisi pe.” Aawo Saatani wakazwa ku Mwami Leza.
Bumwi buzuba bana balombe ba Jobo abacizi babo nibakali kulya pobwe muŋanda yamupati wabo, 
kwakaboola mutumwa kuli Jobo kuzooti, “Nitwali kulima mbongolo zyakucela aafwiifwi. 
Eelyo Basabeya bavumpa akuzitola. Bajaya babelesi apanga, ndime endikke ndatija akuzookwaambila cacitika.”
Kacaambaula aumbi mutumwa wakasika wazooti, “Lulabo lwa Leza lwaumpa mbelele ababelesi, ndime endikke ndatija akuzookwaambila.”
Kacaambaula aumwi mutumwa wakasika akuti, “Bakalodi bavumpa ampi zyotatwe batola nkamela. Bajaya babelesi apanga, ndime endikke ndatija kuzookwaambila.”
Awalo ooyu kacaambaula kwakasika aumbi akuti, “Bana bako abacizi babo bali kulya pobwe muŋanda yamupati wabo, 
mpoonya kwasika guwo kuzwa kunkanda lyabbubbwida ŋanda mubabede aawo, yooleka, yabalimba, ndime endikke ndatija akuzookwaambila.”
Jobo wakanyamuka wazapula cakusama cakwe walinyoola kumutwe, mpoonya wakaliwaala ansi wakomba wati, 
“Ndakazwa mwida lyabaama acintanda, alimwi acintanda njoofwa. Mwami Leza nguwakandipa alimwi ngonguwe wandinyanga. Alilumbaizigwe zina lya Mwami Leza.”
Mumapenzi aaya oonse Jobo taakwe naakabisya nikuba kumutongookela Leza pe.
Bumwi buzuba bangelo bakaboola kuzoolitondezya ku Mwami Leza, awalo Saatani wakaza ambabo. 
Aawo Mwami Leza wakati kuli Saatani, “Ani wazwidayi?”
Mpoonya Mwami Leza wakati kuli Saatani, “Sena wamuyeeya muntu wangu Jobo? Unyina kampenda alimwi uliluleme, muntu uukomba Leza akweenguluka bubi muntu uutakwe kampenda uulondokede. Tee ucisyomeka nikuba kuti yebo wakati nkuleke umupenzye kakunyina kaambo.
“Saatani wakati muntu ulakonzya kupa zyoonse nzyajisi mukuti atasweekelwi buumi naa walo lwakwe mwini tagumwa. 
Nkooko sola kumunyonyoona, ulakusinganya kolimvwidide.”
Mwami Leza wakaambila Saatani wati, “Mbubo, tulabona, ndamupa mumaanza aako, pele utamunyangi buumi bwakwe.”
Aboobo Saatani wakazwa ku Mwami Leza wakamuvwambukizya bweele Jobo kuzwa kuzituta kusikila kumutwe. 
Nkabela Jobo wakabweza lukaye kuti kalikwenzya, waakukkalila kubbunta. 
Mukaintu wakwe wakamwaambila kuti, “Eena asunu ucisyomeka? Musinganye Leza ufwe.”
Jobo wakaingula wati, “Waambaula mbuli mukaintu mufuba-fuba. Eena katutambula buyo zintu zibotu kuzwa kuli Leza kutali mapenzi?” Mumapenzi aaya oonse Jobo taakwe naakabisya pe muli zeezyo nzyaakaamba.
Lino ba Elifazi Mutemani, Bilidadi Musyuwa a Zofa Munaama, beenzinyina Jobo botatwe, nibakamvwa mapenzi aakasikila Jobo bakapangana ciindi cakuti baboole kuzoomuumbulizya cakweetela. 
Nibakamubona alaale bakeezeezya, nibakamubonesya bakatalika kulila. Bakazapula zyakusama zyabo, akulitila vu kumutwe. 
Mpawo bakakkala ansi anguwe kwamazuba aali ciloba masiku asikati, bakali kwiide kulangana meso taakwe naba omwe wakali kwaambaula, nkaambo bakabona kuti mapenzi aa Jobo akali mapati loko.
Musule aceeci Jobo wakakanana,
Wakati,
“Abusinganyizigwe buzuba mbundakazyalwa,
Buzuba oobo bube mbuli mudima buyo,
Nikwakali buyo mudima uuyoosya,
Busiku oobo mudima mulemu ubujate.
Iiyi, busiku oobo nibwakabula cintu,
Ababusinganye aabo basinganya mazuba,
Azyalo nyenyezi zyakubucedo nizyatakazwa mubuzuba oobo,
Nkaambo buzuba oobo tiibwakakasya
Ino nkaambo nzi nindatakafwa buyo mbundakazyalilwa?
Nkaambo nzi ncibakandilelela aamazwi?
Nkaambo nindakaba cisowe nindali muluumuno,
antoomwe abami basilubeta baansi,
Nindalilede abami, balo bakavubide ngolida.
Ino nkaambo nzi ncindatakasisikizigwa
Bantu babi tabakatazyi bamwi nibali kuzyuumbwe,
Baange abalo balajana luumuno,
Bantu balemenede abantu buyo bali antoomwe,
Ino nkaambo nzi mumuni ncuusikila muntu uuli mumapenzi,
Lufu talusiki kuli yooyo uulililaukila,
Balilauka balabotelwa kwiindilila akusekelela,
Ino nkaambo nzi mumuni ncuusikila muntu uuli aanzila iisisidwe,
Njide kulya misozi,
Zintu eezyo nzeyoowa zyandisikila,
Nsiliibide nikuba kulikkalila,
Mpoonya Elifazi Mutemani wakavuwa Jobo
wati, “Kuti umwi waamba majwi kulinduwe sena inga ulamunyemena?
Koyeeya, yebo wakazibila kwiisya banji,
Majwi aako akapa camba kuli baabo bakali kuzungaana.
Lino mapenzi mbwaaboolela nduwe watyompwa.
Wali kukomba Leza konyina akampenda?
Nkooyeeya, muntu nzi uutajisi mulandu uunga ulafwidilila?
Mbuli mbwecibwene aabo balima bubi, balatebula bubi.
Mbuli guwo, Leza ulabanyonyoona,
Babi balavuluma mbuli syuumbwa,
Basyuumbwa balaloba akaambo kakubula kulya,
Lino kwakaza kumbali kulindime jwi,
Eezi zyakacitika kuŋonzi masiku, bantu nibalyoonena,
Kuyoowa akukankama kwakandijata,
Luuwo lwakainda kubusyu bwangu,
Kumbele lyangu kwakaimvwi cintu!
Sena muntu uulya maila inga walulama kwiinda Leza?
Leza tasyomi babelesi bakwe,
Ino mbuti aabo bakabumbwa abulongo,
Muntu ulakonzya kuba muumi muciindi cacifumo-fumo,
Buumi bwakwe bulakosolwa, ulafwa tajisi busongo pe.
Koita lino Jobo, “Mwati nkwali uunga wakwiingula?
Ncobeni kunyema kujaya mufuba-fuba,
Mebo lwangu ndakabona mufuba-fuba walikkalilila,
Bana bakwe tabajisi lukwabililo,
Basinzala balalya butebuzi bwamufuba-fuba,
Mapenzi taazwi mulusuko pe,
Pele muntu uzyalilwa makatazyo
Nindali ndime nindayandaula Leza,
Leza uucita zintu zipati zitayandauliki,
Ulawisya mvula anyika,
Ulabasumpula babombe abalo
Ulatyompya mizeezo yabacenjede,
Ulabateya basimaanu mubucenjezu bwabo,
Balaswaangana amudima muciindi casikati,
Pele ulavuna bateteete
Aboobo bacete balijisi lulangilo,
Amubone, ulilelekedwe muntu ooyo Leza ngwalulamika,
Nkaambo nguuyasa akwaanga ngwaayasa,
Ulakuvuna lyoonse kuzwa kumakatazyo,
Muciindi canzala uyookuvuna kuzwa kulufu,
Uyoosisigwa kuzwa kuli basikukubejelezya,
Tokanyonyooki akufwa nzala,
Nkaambo tokalimi mumabwe,
Uyooziba kuti munzi wako uli kabotu,
Uyooziba kuti bana bako bayoovula,
Uyoofwa kocembeede mbuli musunta wamaila
Langa, eezi twakazibona zili kasimpe.
Mpoonya Jobo wakaingula kuti,
“Nikwakali kuti kuusa kwangu kulakonzya kweelekwa,
ncobeni naali kulema kwiinda musenga wamulwizi.
Mivwi ya Singuzuzyoonse ilindiyaside,
Sena mbongolo yamusokwe ilalila kuti kiijisi bwizu?
Sena muntu ulakonzya kulya citalungidwe munyo?
Eezi zyakulya zitalweeli tazilikki pe.
“Akaka nindalikunga ndajana ncekumbila.
Akaka nikwali kunga Leza wandipwaya buyo,
Eeci nicanditontozya,
Ino ndicili aanguzu nzi kuti nkecizumanana,
Sena ndakalya bbwe, naa mubili wangu ndubulo?
Kwaamba zyabwini taakwe lugwasyo mulindime pe,
“Mumapenzi aali boobu kuyandika beenzinyoko basyomeka,
Beenzuma balandicenga mbuli mulonga uuyuminina ciindi cacilimo,
bali mbuli milonga iisiya mainza,
Pele muciindi cacilimo caanda cilanyunguluka,
Bantu beenda tanga balaleya kuzwa munzila yabo,
Aabo bazwa ku Tema balangaula maanzi,
Lino batyompwa nkaambo baluusyomede,
Mbombuboobu mbomubede anywebo kuli ndime,
Sena ndakaamba kuti mundigwasye, naa kuti mundibbadelele?
Sena ndati, ‘Amundivune kuzwa kuli basinkondoma,
“Amundiiisye ndimvwe. Munditondezye mpindakalubizya.
Majwi eeni-eni alayasa, pele kukazya kwanu kwaamba nzi?
Ino inga mwandilulamika buti neempengede,
Masimpe muladyaminina bamusyaala,
Tubone amundilange, sena inga ndamubejela?
Amuleke, ndamukumbila, kutacitwi bubi. Amundileke, taakwe ncendakabisya pe.
Sena muyeeya kuti ndabeja, muyeeya kuti nsizi cibotu naa cilubide?
“Sena bukkale bwamuntu tabuli buyumu munyika?
Taali mbuli muzike mbwalilaukila cimvule,
Mbubonya oobo ambebo mbwepenga mwezi amwezi.
ndalala ndayeeya kuti, ‘Ino ndabuka lili?’
Mubili wangu ulibumbilidwe amabbabbala aajisi mvunyu,
Mazuba aangu alafwambaana kwiinda cilusyo casikuluka,
‘Koyeeya Leza kuti, buumi bwangu nduuwo buyo.
Aabo bandibona ono tabakacindiboni limbi pe,
Mbuli kkumbi mboliyaaya akumana,
Takabooli lwabili kumunzi wakwe pe,
“Aboobo nsikooleka kukanana pe,
Sena ndilwizi naa cimpangaliko camumaanzi ncoobikka sikulindila?
Nindaamba kuti, ‘Bulo bwangu bulanduumbulizya,
webo ulandikonga muziloto ulanditilimuna azilengaano,
mane inga ndayeeya kuti ncibotu kusinwa akufwa
Buumi bwangu ndabusesemwa, nsiciyandi kupona limbi pe.
Ino muntu ninzi kuti komuyeeya abulemu O Leza, Kobambilila nzyacita?
ulamupenzya cifumo-fumo cili coonse akumusunka ciindi a ciindi.
Ino ndilili notileke kundilanga? Ndabula ambwemena mate.
Kuti naa ndabisya, ncinzi ncindakucita yebo oolanga bantu?
Nkaambo nzi ncotandijatili mulandu wangu akulekelela cinyonyoono cangu?
Mpoonya Bilidadi Musyuwa wakaingula Jobo kuti,
“Unookanana zintu eezi kwaciindi cilamfu cili buti,
Sena Leza ulanyonganya lubeta?
Ambweni bana bako bakamubisizya,
Kuti naa kocita ziyanda Leza akukombelezya Singuzuzyoonse,
kuti naa kosalala akululama ncobeni walo uyookugwasya.
Matalikilo aako ayooboneka mbuli kuti akali mace,
“Ndakukumbila, kobuzya maanu aabakaindi, koyeeya cakajana bamatata.
Nkaambo swebo tuli bajilo, taakwe ncotuzi,
Maanu aabakaindi alakuiisya, alalungulwida,
“Sena lubu lulakomena aatakwe mudumu?
Kuti taakwe maanzi eezi zilaneta cakufwambaana
Mbombuboobu mbozibede nzila zyaboonse baluba Leza,
Lusyomo lwakwe nduteteete, luli mbuli katali kasiluubilili.
Ulayaama kuŋanda yakwe yamana ilawa, uliijatilila pele taiimiki pe.
Uli mbuli citeyo cisyuuka muciindi camvula alimwi cibalilwa zuba,
Miyanda yaco ilazambaila amabwe, ilakomena akati kamandomba.
Pele cagonkwa kuzwa mpucabede,
Bona eeyi njempindu yakumena kwaco,
“Masimpe, Leza takakaki muntu uunyina kampenda,
Uyookupa kutangala kupati,
Aboobo bakusula bayoousigwa bweeme,
Eelyo Jobo wakaingula wakati,
“Ncobeni ndilizi kuti mbokubede oobo,
Kuti naa umwi kayanda kwaambana anguwe takonzyi kwiingula
Leza ngu Sibusongo, ngu Singuzu.
Nguuzyula malundu akwaavuntamika mubukali bwakwe,
Uuyuuntanya nyika kuzwa mubusena bwayo,
Leza ulaanguzu zyakwaambila zuba kuti litapasuli,
Walo alikke nguwakayala julu, akulyatauka mayuwe aalwizi.
Wakalenga nyenyezi, bandakuyasa, dangabalya,
Leza ulacita zintu zipati zitazibiki,
ulandiinda nketamuboni, uleenda pele nsimuboni pe.
Masimpe, ulakwempa, ani nguni uukonzya kumukasya?
“Leza tanyemununwi.
Ino kayi ndakazyanya buti anguwe,
Nikuba kuti ndiluleme nsikonzyi kumwiingula Leza,
Kuti naa ndamwiita wamana wandiingula,
Ulandikalalila, akuvuzya zilonda zyangu kakunyina kaambo.
Tandizumizyi kuti ndyookezye pe,
Kuti naa nkaambo kanguzu, walo ngu Singuzu kapati!
Nikuba kuti ndiluleme, kwaamba kwangu kulandikazya.
Nsikwe mulandu pele nsililumbaizyi, buumi bwangu ndabucimwa.
Nkaako ndati ncimwi buyo ulanyonyoona baluleme ababi boonse.
Ciindi mapenzi naaleta lufu lwakwaanzuka kuli baabo batakwe mulandu,
Nyika yakapegwa kubabi,
“Mazuba aangu alafwambaana kwiinda muzuzi,
Aleenda mbuli mato aaluno,
Naa ndaamba kuti, ‘Ndube matongoosi aangu,
Pele mapenzi aangu aaya alayoosya
Ndipedwe kale mulandu,
Nikuba kuti ndasamba amaanzi aasalazya,
nikuba boobo ulandidumpukizya mumulindi wamafuse,
nkaambo walo tali muntu uulya maila mbuli ndime
Taakwe sikukosola mulandu wesu pe,
Uukonzya kugwisya musako wa Leza uundisubula,
Ndendilyo nekonzya kukanana nketamuyoowi,
“Buumi bwangu ndabucimwa, nkaako njoomutongookela,
Njooti kuli Leza, ‘Utandipi mulandu pe,
Sena cilakubotela kundidyaminina,
Sena ulanga mbuli bantu? Sena ulabona mbuli muntu?
Sena aalo mazuba aako ali mbuli aamuntu?
Ulalangaula mulandu wangu akuvuntauzya cibi cangu,
nikuba kuti ulizi kuti nsijisi mulandu,
Maanza aako ngaakandibumba,
Koyeeya kuti wakandibumba abulongo.
Tee kayi nduwe ookapa taata nguzu kuti andizyale,
Wakandisamika lukanda anyama,
Wakandipa buumi aluyando lupati,
Ani kuti zyoonse eezi wakazisisa mumoyo wako,
Wakali kundilangisisya kuti inga ndabisya.
Kuti wandijanina kaambo maawe ndapenga!
Alimwi kuti ndaliyumya-yumya ulandivwima,
Ulandiletela bakamboni,
Ino nkaambo nzi nookati ntumbukwe? Nicakabota kuti nkeli cisowe.
Nindakazyalwa nkefwide, nindakayobolwa mucuumbwe.
Sena mazuba aabuumi bwangu taali mace?
nkentana ya kutapilukwi, nkentana njila mumudima uutaambaulwi,
kunyika iisiya mbi iipilingene, kunyina mumuni, mudima walo-walo.”
Mpoonya Zofa Munaamati wakaingula kuti,
“Sena majwi manji aali boobu abufuba-fuba taaelede kwiingulwa?
Sena bantu tabakonzyi kwiingula majwi aako aabuyo?
Waamba kuli Leza kuti, majwi aako ngakasimpe,
Akaka, Leza naali kwaambwa limwi sunu naakutapatila.
Kakwaambila maseseke aabusongo, alo aagambya kwiindilila.
Sena ulakonzya kuyubununa zigambya zya Leza?
Busongo bwiinda bulamfu bwajulu, ani utyani yebo?
Bweeleke bwambubo mbulamfu kwiinda nyika,
Kuti naa waboola, wakwaanga akukubeteka,
Walo Leza ulaziba basiluuni,
Pele muntu mufuba-fuba takonzyi kuba musongo,
Kuti naa moyo wako wuupa kulinguwe,
Kuti naa ujisi cibi, acizwe mumoyo wako.
Ndendilyo nonga wanongomana kakunyina akuusa, uyooba muyumu uutayoowi.
Uyooluba mapenzi aako, uyooayeeya buyo
Alimwi buumi bwako buyoobala kwiinda zuba nolitwa mwaaba,
Uyooliiba akutangala.
Taakwe uuyookuyoosya, banji bayoolomba kuti ubagwasye.
Babi bayoolangaula lugwasyo cabuyo,
Mpoonya Jobo wakaingula wakati,
“Kakutakwe akuzumbauzya nywebo muli bantu,
Pele ambebo ndijisi maanu mbubonya mbuli ndinywe,
Lino ndabacisesyo kubeenzuma, mebo nindakali kukomba kuli Leza
Bakkede kabotu balabaubaula aabo babulide coolwe.
Bafumpi baliliibide, abalo basoka Leza balalikwaya,
“Pele buzya banyama bamusokwe bayookwiisya,
naa zilenge zyamunyika zilakwiisya,
Ino akati kazeezi zyoonse ncinzi citezi kuti Leza nguwakacilenga?
Nguujisi buumi bwazintu zyoonse zipona,
Sena kutwi takusoli majwi mbuli mulaka mbuusola cakulya?
Busongo buli kubacembeede, maanu ali kubantu balaamyaka minji.
“Pele Leza ulaabusongo anguzu ziindilila,
Kuti naa wamwaya taakwe uukonzya kuyakulula,
Kuti naa wayaanga mvula, nyika ilayuma nta,
Nguzu abusongo nzizyakwe, bacengwa abacenga bali munguzu zyakwe.
Basikulaya ulabanyanga maanu aabo,
Ulagwisya bami mubulelo bwabo, ulabaanga mucibuno.
Ulabanyanga bapaizi bulelo bwabo, ulafwiinsya basinguzu.
Ulaumuzya balailili basyomwa,
Ulaubausya balemekwa akutebezya ntambo zyabasinguzu.
Ulayubununa zisisidwe mumudima,
Ulakomezya misyobo akwiinyonyoona,
Ulagwisya maanu aabami babantu,
Balaampaampa mumudima mutakwe mumuni,
“Meso aangu alibonena eezi zyoonse,
Eezyo nzyomuzi ambebo ndizizi nywebo tamundiindi pe.
Pele njanda kukanana kuli Singuzuzyoonse,
Nywebo musola kubotezya makani aakubeja kwanu, muli basilisi babuyo.
Nicabota nimwaumuna buyo, nimwalibonya mbuli kuti muli basongo!
Lino amuswiilile kaambo kangu mbokabede, muteelele nceamba.
Sena mulaambilila Leza cakubeja, akumwaambilila calweeno?
Sena mulatondezya lusalululo kulinguwe?
Sena kuyooba kabotu ciindi aakumwiingula,
Ncobeni walo uyoomutapatila,
Sena bulemu bwakwe tabukamuyoosyi,
Tusimpi twanu ntwabuyo mbubonya mbuli twe,
“Amuumune buyo ndaambe, kufumbwa citibe acibe.
Njoolibikka kumulomo wasyuumbwa, njoobikka buumi bwangu muntenda.
Amubone uyoondijaya nikuba boobo ndiyoolyaambilila
Oolu luyooba ndolufutuko lwangu,
Amuswiililisye kumajwi aangu, amucimvwe ncendaamba.
Amubone ndilibambilide mulandu wangu,
Ino nguni uukonzya kukazyanya andime,
Undicitile buyo zintu zyobilo ndendilyo nentakoolisisa kubusyu bwako.
Leka kundidyaminina ajanza lyako.
Eelyo undiite nkabela ndilaingula, naa nkanane, wiingule.
Ino nzingaye zibi zyangu azinyonyoono zyangu?
Nkaambo nzi ncolisisa, akundilanga mbuli kuti ndisinkondonyoko?
Sena uyanda kundipenzya akunditandaanya,
Mpaawa undiletela milandu mipati,
Ulangisisya nzila zyangu, cakuti ndabula ambweenda.
Muntu ulabozoka mbuli cintu cakabola, mbuli cibaki cakaligwa amapempya.
“Muntu uulya maila ujisi buyo mazuba mace aazwide mapenzi.
Ulafulula mbuli duba wamana ulanyana-nyana,
Sena yebo ulalanga muntu uuli boobu akumuleta kuti umubeteke?
Nguni uukonzya kuleta cintu cilondokede, cilondokede kuzwa mucintu cisofweede? Taakwe naba omwe pe.
Mazuba aamuntu alipimidwe amweelwe wamyezi yakwe iili munguzu zyako,
Komufutatila, umuleke buyo,
“Nkaambo masamu alijisi lulangilo,
Nikuba kuti muyanda wawo wacembaala muvu,
wajana mudumu ulasyuuka akuba aamitabi mbuli ntembwani.
Pele muntu ulakosoka, wafwa, ino uli kuli?
Mbuli maanzi mbwaamana muziba,
mbombuboobu muntu awalo mbwalala akutabuka limbi,
Nicali cibotu kuti kondisisa mucuumbwe
Kuti naa muntu wafwa, sena uyoopona alimwi?
Waakundiita, njooingula, uyoondiyandisisya ndemulengwa wako.
Ciindi eeco uyoolanga bweende bwangu boonse,
Kulubizya kwangu uyookujalilila alimwi, uyoozimaanya zinyonyoono zyangu.
Tee aalo malundu alakolomoka,
Mabwe alaselemuka amaanzi, atwalo tulonga tulakukula ivu lyanyika.
Ulamuzunda ulamuzunda cakuti uzundilwa limwi,
Bana bakwe balombe balajana bulemu,
Umvwa buyo kucisa kwamubili wakwe,
Mpoonya Elifazi Mutemani wakavuwa wakati,
“Mwati muntu musongo ulakonzya kwaamba boobu?
Sena muntu musongo ulavuwa majwi aabuyo mbuli luuwo?
Pele yebo uti bantu batali kuyoowi Leza,
Bubi bwako bwalibonya mukwaambaula kwako
Majwi aako omwini ngaakuzula, teensi ndime pe,
“Sena nduwe muntu mutaanzi kuzyalwa?
Sena wakaswiilila kulailila kwa Leza?
Ino yebo uzi nzi swebo ncotutazi?
Akati kesu nkobali basimvwi abacembeede,
Sena kuumuzya kwa Leza kwakuceela,
Nkaambo nzi ncoociswa moyo, ino ncinzi ncozwisyila meso?
Sena uti unyemene Leza, nokanana majwi aaya?
Muntu ninzi kuti akonzye kulondoka?
Langa, Leza tasyomi batumwa bakwe basalala,
Ino mbuti muntu uusesemya uusofweede,
Ndiswiilila nkwaambile, nkupandulwide eeco ncindakabona.
Ncibakalungulula basongo, basikale babo ncibatakasisa.
Munyika yabo kwakanyina bazwamasi,
Muntu mubi ulapenga mubuumi bwakwe boonse,
Lyoonse ulamvwa ziyoosya.
Tasyomi kuti ulakonzya kuzwa mumudima walufu,
Ulazunga kuya buyandaula cakulya mbuli basikube,
Buusu amakatazyo zilamuyoosya,
Nkaambo wakali kuyanda kusoka Leza,
Kamuvuumukila, Leza, cakulikankaizya antobo njumu.
Ulineneede nkaambo wakali ngusyaandyaa bantu,
Nguwakali kusaala minzi akukkala mumaanda,
Nikuba boobo tacinooli muvubi pe,
Takooyoozwa mumudima, uyooba mbuli cisamu cakapululwa amulilo.
Teelede kulicenga kuti kasyoma zyabuyo, ulalyeena,
Uyoovola ciindi cakwe kacitanasika,
Uyooba mbuli musaansa uukulumbula micelo yawo iitanabizwa,
Nkaambo batasyomi Leza tabakazyali bana.
Aaba mbabayanda zyabuzangi akucita zibi,
Eelyo Jobo wakavuwa wakati,
“Ndakamvwa kale zintu zinji zili boobo.
Ncinzi camucisa kuti mwaambe boobo?
Ambebo inga ndakonzya kwaamba mboonya mbuli ndinywe,
Pele nindamuyumya amajwi aangu,
“Kuti ndakanana kucisa takundileki pe,
Ncobeni lino Leza wandikatazya, boonse bamukwasyi wangu wabanyonyoona.
Alimwi wandikotezya, citondezya kuti tacili aandime,
Wandiyaula mukunyema kwakwe,
Bantu balandikwankwamwida malomo nobandiweela,
Leza wandaaba kubantu bataluleme,
Ndakaliliibide, pele wakandipwayaula,
Basimivwi bakwe bandizinguluka. Ulayasa nsa zyangu,
Ciindi coonse ulandaatula, ulandivuumukila mbuli sinkondo.
Ndasama masaka mukulila kwangu.
Meso andisalala nkaambo kakulila, azyalo zikoye zyalema.
Nikuba kuti nsilubizizye pe, akukomba kwangu kuliluleme.
Ovu utavumbi bubi bwacitwa kulindime,
Nikuba kuciindi cino langa kamboni wangu uli mujulu,
Nikuba kuti beenzuma balandiseka cakusabula,
Nikwali kunga umwi wandiiminina kuli Leza,
Nkaambo kwamana buyo myaka mice,
“Ndipengede kapati mumoyo,
Ncobeni nkobali basikundinonga,
Leza undipe cisyomezyo cakuti yebo omwini uyoondiiminina.
Mbokunga wakabapa busicinguni kuti batamvwi,
Ooyo waaba beenzinyina kuti abweze caabilo cabo,
“Wakandicitya kaambyo kubantu,
Kumeso aangu kwasiya nkaambo kabuusu,
Bantu balyaamba kuti baliluleme
Nikuba boobo uululeme uyookakatila kunzila yakwe,
Pele nywebo amuboole nyoonse,
Mazuba aangu ayabwiinda,
Masiku baacita sikati, baamba kuti,
Kuti naa cuumbwe njeŋanda yangu,
kuti naa ndaamba kuti kucuumbwe, ‘Nduwe taata,’
Ino kayi luli kuli lulangilo lwangu?
Sena luyooinka ambebo kucuumbwe?
Mpoonya Bilidadi Musyuwa wakaingula kuti,
“Ino uyooleka lili kuvuzya majwi?
Nkaambo nzi ncotubalwa mbuli ŋombe mfuba-mfuba kulinduwe?
Olizazaula mukunyema kwako, sena nyika itakatwe akaambo kako,
Mumuni wabuumi bwamuntu mubi ulazimwa, iiyi, mulilo wakwe tuumweki pe.
Muŋanda yakwe muli mudima, muzenge wakwe ulazimwa.
Ntaamo zyakwe zilamfu ziyoofwiinsigwa,
Maulu aakwe mwini alamunjizya mukanyandi,
Kkole lisisilidwe nguwe munyika,
Kagece kalamuca kasindi, kakole kalamujatisya.
Ziyoosya zilamukonga koonse-koonse,
Nzala ilamugonkezya, mapenzi alaafwiifwi kumusikila.
Lukanda lwakwe lwaligwa cilwazi, cinsenda calya zizo zyakwe.
Wazyulwa kuzwa muŋanda mwaali kulikwaya,
Mutente lyakwe taakwe cilimo cicili cakwe,
Miyanda yakwe ilayuma, yali mitabi yapusama.
Mpuwo yakwe iyooloba munyika, zina lyakwe talikayeeyegwi limbi.
Wagwisigwa mumumuni waya mumudima, wazimaanyizigwa munyika.
Tajisi bana nibaba bazyukulu akati kabantu bokwabo,
Aabo bakkede kumbo bayookankama,
Mbombuboobu mbwaabede mamanino aabantu bataluleme,
Mpawo Jobo wakati,
“Mulandipenzya ciindi cilamfu cili buti,
Kwaziindi eezi zili kkumi mwali kundisinsa,
Ncobeni naa cili kasimpe kuti ndakabisya,
Kuti kamundilwana mukulisumpula kwanu,
amuyeeye kuti Leza nguwandibikka mububi akundica mukanyandi.
Nikuba kuti ndoompolola kuti, ‘Ndafwa!’ taakwe uundiingula pe,
Leza wakasinka nzila yangu, kutegwa nditaindi,
Wandisamununa bulemu bwangu,
Wanduuma koonse-koonse, ndamana,
Wandinyemena kapati, wandilanga mbuli sinkondonyina.
Basilumamba bakwe balalibunganya antoomwe,
Abalo banabokwesu Leza wabatantamuna kuzwa kulindime,
Bamukowa wangu bandisiya, beenzuma bandiluba.
Beenzu bandiluba, ababelesi bangu basimbi
Ndaita mubelesi wangu, tandiinguli pe,
Ndanunka kumukaintu wangu, ndasesemya akubana bokwesu.
Mane abana basyoonto balandisampaula, bandibona balandinonga.
Beenzuma boonse mbotuzibene kapati balandisesemwa,
Ndasyaala mafuwa aalaalo, ndafutukila kumpela aalwala.
Amundibede aaluse, akaka amundibede aaluse,
Nkaambo nzi ncomundiccilila mbuli Leza mbwacita?
Nicabota majwi aangu naalembwa! Kuti kaalembwa mubbuku!
Naalembwa acilembyo calubulo, kaasimbwa abbwe kuti akale kutamani.
Nkaambo ndizi kuti Muvuni wangu mmuumi,
Lino lukanda lwangu lwaakumana kunyonyoonwa,
Njoomubona ameso aangu eeni,
Pele nywebo muti, ‘Tulamupenzya buti?’
Amuyoowe panga lya Leza, nkaambo bukali bwakwe buleta
Mpoonya Zofa Munaamati wakaingula kuti,
“Yebo Jobo, wandilutizya, ncenciceeco ncindafwambaana kwiingula.
Makani aako alasampaula, pele ndizi mbondeelede kukwiingula.
Masimpe ayebo ulizi kuti kuzwa kumatalikilo aaciindi,
lutangalo lwabasizinyonyoono nduce,
Nikuba kuti kulisumpula kwakwe kukasike kujulu, ampuwo yakwe ikabe buti.
Uyoolobelela mbubonya mbuli bufumba bwakwe,
Uyoozibingana mbubonya mbuli ciloto akutajanwa limbi pe,
Bantu bakali kumubona tabacikamuboni, takabonwi limbi pe.
Bana bakwe bayooyandaula bacete,
Mubili wakwe ujisi nguzu zyabukubusi,
Nikuba kuti bubi bulalweela kulinguwe,
Nikuba kuti katayandi kubumena,
Cakulya cakwe cilasasa mwida, cilaba buyoka bwanzoka mulinguwe.
Ulamena buvubi akubuluka alimwi, Leza ulaboowa.
Kufumbwa ncamena mbuyoka bwanzoka,
Takooyoolanga milonga, milonga eeyo iikunka buci amabisi.
Takooyootangala mubuvubi mbwaajanide,
Nkaambo wakadyaminina akubakaka bacete,
Busindya bwakwe tabukkuti,
Wakali kunga alya ulida limwi,
Nasumpuka kwiindilila, mapenzi mapati alamusikila,
Muleke alye cabutavu, nkaambo Leza uyoomuwisizya,
Nati atije sumo lyalubulo ulayaswa amuvwi wamukuba.
Muvwi uyoomubbwabula kumusana,
Kufumbwa nzyaakajanide ziyoomumanina amulilo
Julu liyooyubununa bubi bwakwe, nyika iyoomubukila.
Lubono lwamuŋanda yakwe luyookungululwa
Aaya ngemamanino Leza ngaakabambila muntu mubi,
Lino Jobo wakaingula kuti,
“Amuswiililisye kumajwi aangu,
Amundizumizye kuti ndaambe, ndamana kukanana inga kamucindinonga.
Mebo lwangu, sena nditongookela muntu?
Amundilange mukankamane, mulijate kumulomo.
Ndayeeya zicitika kulindime inga kweendeenda mubili, inga ndabwembwa.
Nkaambo nzi babi ncoboongola,
Balazyala bana akuba aabazyukulu, balababona kabakomena.
Mikwasyi yabo tiiyoowi, ikkede cakuliiba cisubulo ca Leza tacikabasikili.
Bapoho babo balatanta lyoonse,
Bana babo balazuza akusobana mbuli tubelele, balazyana cakukondwa.
Balauma kantimbwa akooma, balasekelela kulwiimbo lwa kantolilo.
Balakkala cakuliiba, balafwa lufu ŋanda.
Babi balati kuli Leza, ‘Kozwa kuli ndiswe!
Ino nguni Singuzuzyoonse kuti swebo tumumanine milimo?
Lusumpuko lwako taluli mumaanza aabo pe.
Munzenge wasizimbi tuuzimwi, alimwi bubi bwakwe tabumubooleli.
Nziindi zyongaye nobabbubbula mbuli bwizu,
Mulati, ‘Leza ulasubula bana akaambo kazibi zyabazyali babo.
Babi balibonene! Bubasikile bukali bwa Singuzuzyoonse.
Nkaambo kuti mazuba aamuntu amana,
Sena mpali muntu uunga ulaiisya Leza, Leza uubeteka aabo bakujulu?
Umwi ulafwa kakupukide kapati, alimwi kaliibide, kakkede kabotu.
Mubili wakwe kuuneneede, kasaninwa kabotu.
Umwi ulafwa katyompedwe, katanalabide bubotu bwabuumi pe.
Boonse bobilo, aaba baloona mubulongo, kabavumbidwe amulanzyi.
Masimpe, ndizi ncomuyeeya, ambomuyanda kundibisizya.
Mwaamba kuti, ‘Ili kuli ŋanda yamuntu mupati,
Sena tamubuzyi beenda mazila?
Aakuti mubuzuba bwamapenzi, uupilingene takaaboni
Nguni uunga ulamupa mulandu mumpelenge?
Pele natembaizigwa kutolwa kucuumbwe, banji balalindila.
Uloona muluumuno mubulongo. Banji bakali kumutobela,
Ino kayi mbubuti mbomunga mulanduumuzya amajwi aabuyo?
Mpoonya Elifazi Mutemani wakati,
“Sena muntu ulakonzya kugwasya kuli Leza?
Sena ulakonzya kubotezya Singuzuzyoonse abululami bwako?
Sena nkumulemeka ncaakukalalila akukusubula?
Pele wakusubula nkaambo kakuti bubi bwako mbupati.
Akaambo kacikwelete, wakanyanga mwanookwanu zyakusama zyakwe,
Taakwe nookabapa maanzi bakatede, wakaunya bakafwide nzala cakulya.
Pele yebo uli muntu ulaampuwo. Alimwi acisi ncokkala ncipati,
Wakatanda bamukabafu acinkwamaanza, wakapenzya bamusyaala.
Nkaako tukole tuli kuzingulukide, kuyoowa kupati kwakutilimuna.
Mudima wakuvumba kutegwa utakonzyi kubona, maanzi manji akubbizya.
‘Sena Leza tali mujulu lyamajulu?
Wamana yebo ubuzya kuti, ‘Ino Leza uzi nzi?
Uleenda mumweenya wakujulu uuvungumene katatuboni nkaambo kamakumbi.’
Sena unooceenda munzila njibakeenda basizinyonyoono baciindi?
Bakafwambaana kufwa ciindi cabo kacitanasika,
Bakaambila Leza kuti, ‘Tuleke tobeni!
nikuba kuti aaba babi tiibakali kuswiilila malailile akwe.
Baluleme balabotelwa babona mamanino aabaabo bapilingene. Balabasabula,
akuti, ‘Ncobeni basinkondoma banyonyoonwa
Leka kuzwangana a Leza, uyanzane anguwe, nkabela ulakuleleka.
Kotambula buyo kulaya kwakwe,
Usanduke cakulibombya kuli Singuzuzyoonse,
Mali aako aangolida akubede mbuli lusuko buyo,
Ndendilyo Singuzuzyoonse natibe ngolida ansiliva yako.
Aawo uyoobotelwa muli Singuzuzyoonse,
Waakukomba uyookumvwa, ayebo uyoozuzikizya zisyomezyo zyako kulinguwe.
Kufumbwa ncoyanda ciyoocitika masimpe,
Nkaambo Leza ulatambya balisumpula,
Ulavuna batajisi mulandu,
Mpawo Jobo wakaingula wati,
“Asunu kutongooka kwangu nkwakuzanga,
Akaka nindalizi nkwendikonzya kumujana,
Nindaakumwaambila kaambo kangu,
Nikwali kunga ndaziba eeco ncaali kunoondiingula,
Sena naayakundikakila canguzu? Pe, naayakundiswiilila.
Ndimuntu uululeme nindaakukazyanya anguwe ooko,
“Nikuba kuti ndainka kujwe, tako pe,
Ndamuyandaula kubbazu lyalumwensi,
Nikuba boobo ulizi mbonjenda amana kundisunka njooba
Ndili munzila ya Leza, nditobede ntaamo zyakwe,
Tiindakaleka kutobela malailile aakwe,
Pele nguni ukonzya kumucita kuti asandule muyeeyo wakwe?
Mbombuboobu mbwayoomanizya coonse ncandibikkilide,
Nkaako ndakankama nkaambo kakwe, ndamuyeeya, ndayoowa.
Nkaambo ka Leza moyo wangu wanetuka,
Ndizingulukidwe amudima,
“Nkaambo nzi Singuzuzyoonse ncatajisi ziindi zyeelede zyakubeteka?
Bantu balakwakwabula munyinza,
Balatola mbongolo zyabamusyaala,
Balatanda bacete mumigwagwa,
Amulange abalo bacete, bali mbuli bacibize baingaila munkanda,
Balavulula maila, batebwida babi nsaansa.
Busiku boonse baloona cintanda,
Baugwa mvula iizwida mumalundu,
Nkobali basilunya bamwi bacita bamusyaala buzike,
Bacete baleenda acintanda, balafwa nzala
Beengela bavubi mafuta, mbabalyatauka nsaansa
Muminzi kulamvwigwa kutongela kwabayasidwe abayanda kufwa,
“Kuli bamwi bakaka mumuni, aabo batamvwisyi nzila yawo,
Mujayi ulabuka masiku, ujaya bacete abateteete.
Simamambe awalo ulalindila lubundu-bundu,
Masiku babbi balapwaya maanda,
Akati kamasiku nciindi cabo,
“Lino babi balakukulwa afwipi-fwipi lyamaanzi,
Mbuli zuba acilanga mboziyuminizya caanda,
Nibaba banyina bayoomuluba mubi,
Eezi ziyoocitika nkaambo bapenzya bakaintu batazyali,
Nikuba boobo Leza ulanyonyoona buumi bwabasinguzu amunguzu zyakwe,
Ulabaleka kabaliiba, pele nzila zyabo zyoonse ulizilangilide.
Balisumpukide kwaciindi ciniini buyo, kwamana balazimaana.
Kuti naa aambe kuti oobo mbokubede,
Mpawo Bilidadi Musyuwa wakaingula kuti,
“Bwami abulelo bugambya nzizya Leza,
Sena kuli uukonzya kubala mweelwe wabasilumamba bakwe?
Ino mbuti muntu mbwanga walulama kumbele lya Leza?
Langa, nuuba mwezi tuubalisyi,
Ino mbuti walo muntu uli mbuli mvunyu buyo,
Lino Jobo wakaingula wati,
Eena mbondiyumya-yumya mebo eentajisi mputo!
Eena mbwelaililwa mebo eentajisi busongo!
Nguni wakwaambila kwaamba boobo?
Lino myuuya yabafu ilazyangama,
Zyuumbwe tazivumbide kuli Leza.
Wakakwakwabula julu lyoonse,
Ulayobola maanzi mumakumbi aakwe,
Ulasitilila mwezi akkumbi lyakwe.
Wakabikka munyinza walwizi, uuandaanya mumuni amudima.
Zicinda zyajulu zilazungaana, akaambo kabukali bwa Leza.
Anguzu zyakwe wakabatamika lwizi,
Akuyoya kwakwe majulu akabotezegwa,
Bona zyoonse eezi nzipaanzi buyo zyamilimo yakwe,
Jobo wakacili kwaamba akuti,
“Mbuli Leza mbwali muumi, watakandibeteka kabotu,
kufumbwa mebo ndanoociyoya,
taakwe nenjooamba cakubeja pe.
Pe, nsikooamba kuti muliluzi,
Ndilikakatide kubululami bwangu, nsileki,
“Sinkondoma asubulwe mbuli bubi bwabo,
Ino ndulangilo nzi ndwajisi muntu uutazi Leza,
Sena Leza ulamvwa kulila kwakwe ciindi mapenzi naamusikila?
Sena uyootangala muli Singuzuzyoonse?
Njakwiisya mbozibede nguzu zya Leza,
Iiyi, ncobeni nywebo nyoonse mwalibonena kale ameso aanu,
Caabilo ncapa Leza kumuntu mubi,
Kuti naa mubi bana bakwe bavuzigwa nkokuti bayoomana,
Bamusyaala bamubi bayoomana cilwazi, bamukabafu babo tabakabalili.
Nikuba kuti akalundike nsiliva mane ikavule mbuli lasuko,
Iiyi, ulakonzya kulundika, pele baluleme mbabayoozisama,
Ŋanda njayaka ili mbuli luubilili buyo,
Ulalala kavubidwe pele taciyoociti limbi oobo,
Ziyoosyo zilamuboolela kufwambaana mbuli fwipi-fwipi,
Luuwo luzwa kujwe lulamunyamuna eelyo ulaloba,
Luuwo oolu lulamubbubbulila caluciso talumweengeleli, lulamuvupaula,
lulamuvupula akumufulida kuzwa mubusena bwalo.
“Ncobeni kuli mugodi kujanwa nsiliva,
Lubulo lulasigwa kuzwa munyika,
Bantu balalangaula mumudima,
Balasya manjililo aamumugodi kule kuzwa nkobakkala bantu,
Atala aanyika kulazwa cakulya, kunsi kwayo kuli mulilo uuyeenzemuna.
Kuzwa munyika balagwisya mabwe aacijulu-julu,
Nzila iitola kunsi taakwe luunga uuizi,
Banyama bakali tabanaiindide, syuumbwa tanaiinda pe.
Basimugodi balapandaula mabwe mayumu nta,
Baladonkola maindilo mumandomba
Balasinkila bapoompo baansi kutegwa kabatanjizyi maanzi.
“Ani bwalo busongo bujanwa kuli?
Taakwe muntu uuzi mpindu yabo,
Mpisi ilaamba, ‘Tabuli aandime pe.’
Busongo tabuulwi angolida niiba buti,
Mpindu yalubulo lwangolida,
Ngolida amabwe aabalangala tazyeelani abusongo,
Tubwe tusalala pyu amabwe aabalangalisya nzyabuyo,
Mabwe mayandisi aacisuku aaku Kusyi taaelani ambubo,
Ani bwalo busongo buzwa kuli? Mbusena nzi bujanwa maanu?
Nkaambo bulisisidwe kuzwa kuzilenge zyoonse,
Cikkalilo cabafu alufu zilati,
“Pele Leza alikke nguuzi nzila yabo,
Nkaambo ulalanga kumagolelo aanyika,
Leza nguwakapa nguzu kuluuwo,
Nguwakabikka milawo yamvula, akubamba nzila zyandabo.
Kuciindi eeco wakabuyeeya akubwaambilizya busongo,
Lino kumuntu wakati,
Jobo wakacili kwaamba wakati,
“Nicali cibotu kuti nindacili mbuli mumyezi yamana,
Ciindi lambe lyakwe nilyakacili kundimunikila,
mbuli mbundakabede mubulongwe a Leza mumazuba aangu
Singuzuzyoonse naakacili aandime,
Nindakacili kutila buyo mukupa,
Nindakali kulya kubusena bwakuswaanganina,
Bana bakubusi nibakali kundibona bakali kusosoloka,
Bana babami bakaleka kwaambaula, baumuna.
Majwi aabami akaumuzigwa, ayalo milaka yabo yakabatama mumilomo yabo.
Kufumbwa wakandimvwa wakandiita kuti ndisicoolwe,
Nkaambo ndakavuna bacete bakali kuyanda lugwasyo,
Muntu wakali afwiifwi kufwa wakandileleka.
Ciindi coonse ndakali kucita ziluleme,
Ndakali meso kuboofu, ndakali maulu kubantu balemene.
Ndakali mbuli wisi kubacete nindakali kubavuna,
Ndakali kupwaya mpobe zyabataluleme,
Aboobo ndakali kuyeeya kuti,
Ndakalilelekedwe, miyanda yangu yakali tandabede kuyoosika kumaanzi,
Bulemu bupya bwakali kuboola kulindime,
Baalumi bakandiswiilila,
Nindakamana kukanana taakwe wakacili kukanana limbi
Bakali kulangila ndime mbuli balimi mbobalangila mvula ciindi cacilimo.
Nindakabamwemwetela tiibakasyoma,
Ndakabasalila nzila akubaambila zyakucita,
“Pele lino bandicita cisesyo, aabo baalumi bana kulindime,
Mbantu batakonzyi kundiletela mpindu, nkaambo tabakwe nguzu.
Balikotede akaambo kakubula,
Balacela mukata musokwe akusya ndiya.
Batandwa kuzwa akati kabantunyina,
Mutunkolola twatulonga mobakkala,
Balacwema musokwe balaswaangana akati kaziteyo.
Mbabana babafuba-fuba, batakwe amaanu,
“Lino ndaba cisesyo munyimbo zyabo, ndaba kasimi kabo.
Balandisesemwa, bandizangila, inga bandibona buyo baswida mate.
Nkaambo Leza wanditesya akundibombya nkaako tabalilemeki mumeso aangu.
Kubbazu lyalulyo lwangu mpumba yabampelenge yandibukila,
Balasinka nzila yangu,
Balandisaala kuzwa kumabazu one, kabandivuumukila.
Aboobo ziyoosya zyandiboolela,
“Lino moyo wangu waatikila mulindime,
Zifuwa zyangu zilapwayaula masiku oonse,
Canguzu Leza wandizambatila,
Leza wandisowela muntimba,
Ndakulilila O Leza pele taakwe nondivuwa pe,
Wandibeda silunya, wandipenzya ajanza lyako lyanguzu.
Ulandinyamuna akambizi, ulanditansika mulinkako akundibbwantausya.
Ndizi kuti uyoonditola kulufu,
“Nikuba boobo sena muntu mumilwi yalunyonyooko tayandauli lugwasyo?
Sena taakwe nindakalila abapengede?
Pele nindakali kulangila bubotu, bubi mbubwakasika,
Moyo wangu wapya, taubatami pe,
Ndileenda cakulyeetezya, pele taakwe uunditontozya,
Ndimunyina wabamwaaba, amweenzinyina wampye.
Lukanda lwangu lwasanduka akubozoka,
Kalumbu kangu kaba kakulizya nyimbo zyabuumba,
“Ndakacita kale cizuminano ameso aangu,
Ino calikunooba caabilo nzi Leza wakujulu ncaalikunoondipa,
Sena malweza taababooleli bantu bataluleme,
Sena Leza taboni nzila zyangu akubala ntaamo zyangu?
Kuti naa ndakeenda mulweeno aalo maulu aangu naa akafwambaanina lucengo,
Leza andipime mucipimyo ciluleme.
Kuti naa ntaamo zyangu zyakaleya munzila,
Leza aleke bamwi balye ncindasyanga,
Kuti naa moyo wangu wakoongelezegwa amukaintu,
mukaintu wangu ajikile uumbi akulalikwa anguwe.
Nkaambo ooyu nuwali mulandu wacinyonyoono cipati,
Nkaambo cinyonyoono eeci cili mbuli bbibi lyamulilo uutazimi,
“Kuti naa ndakadyaminina kaambo kamuzike wangu mwaalumi naba mukaintu,
ino inga mebo ndacita buti ciindi Leza nandibeteka?
Sena ooyo wakandibumba mwida lyabaama, engwe wakamubumba awalo?
Taakwe nindakamwiima mucete ncaakali kuyanda,
Taakwe nindakalya cilyo endikke, akutamwaabila musyaala,
ooyo kuzwa kubukubusi bwakwe ngwindakalela
Nindakabona muntu wakapengede akaambo kakubula zyakusama,
ndakali kumupa zyakusama zyangu ndemwini zyakapangidwe aboya bwambelele.
Taakwe nindakacenga musyaala
Kuti naa ndakacita oobo kkuko lyangu kaliwa kuzwa aciwezo cangu,
Nkaambo ndayoowa malweza aa Leza,
Taakwe nindakasyoma mungolida,
Taakwe nindakasekelela akaambo kabuvubi bwangu bunji,
Taakwe nindakabotelwa akubala kwazuba,
Aboobo tiindakoongelezegwa kuti ndimyonte janza lyangu mukukomba nzizyo.
Kucita boobo ncinyonyoono ceelede cisubulo cipati,
“Taakwe nindakakondwa mukunyonyoonwa kwayooyo wakandisulide,
Taakwe nindakalekela mulomo wangu kubisya,
Batwanga bangu balandilumbaizya kuti,
Taakwe mweenzu wakalekwa kuti aone cakutabambwa,
Taakwe nindakasisa zinyonyoono zyangu kubantu,
nkaambo kakuyoowa ncibayooamba aabo bandizingulukide,
Akaka, nindali aaundiswiilila!
Ncobeni nindakuyumuna akkuko lyangu,
Nindakamwaambila Leza makani oonse aabweende bwangu,
Nsiindakabba nyika eeyi njelima, akunyanga uulaayo.
Nsiindakalya buyo micelo yayo,
Naa mbwindakacita oobo mamvwa akomene mucilawo camaila,
Aboobo baalumi botatwe bakaleka kwiingula Jobo nkaambo walo wakali kulilulamika lwakwe mwini. 
Pele Elihu mwanaa Balakeli Mubuzi wamukwasyi wa Lamu wakanyema kapati. Wakakalalila Jobo, nkaambo wakali kulilulamika lwakwe kwiinda Leza. 
Alimwi wakakalalila beenzinyina Jobo botatwe nkaambo tiibakakonzya kumwiingula nikuba kuti bakali kuti Jobo ulizulidwe. 
Lino Elihu wakalindila kuti akanane kuli Jobo nkaambo beenzinyina bakali bapati kulinguwe. 
Elihu naakabona kuti baalumi aaba botatwe bakakacilwa kwiingula Jobo, wakanyema kapati. 
Mpawo Elihu mwanaa Balakeli Mubuzi wakaingula kuti,
Ndalikuyeeya kuti bapati basaangune kwaamba mbabo nkaambo bakati,
Pele muuya uuli mumuntu, nkuyoya kwa Singuzuzyoonse,
Tabuli bupati buyo bupa maanu,
Aboobo ndati, ‘Amundiswiilile, ambebo andaambe nceyeeya.’
Amulange, mebo ndakalindila majwi aanu,
Ndakamuswiililisya, lino amulange taakwe naba omwe wazula Jobo,
Amucenjele kuti mutabi nimwaamba kuti, ‘Twajana busongo,’
Jobo taakwe naakakazyanya andime,
Bakatazigwa tabakonzyi kuvuwa limbi nkaambo babula majwi aakwaamba.
Aboobo sena ndilindile buyo nkaambo tabaambauli?
Ambebo ndalipa muzeezo wangu, akwaamba ncendiyeeya.
Nkaambo mebo ndijisi majwi manji, moyo wangu ulabbubba.
Masimpe, mizeezo yangu ili mbuli waini uubila uutajisi mpuuzwida,
Ndeelede kwaamba kutegwa ndijane aakuyoyela,
Nsikootondezya lusalululo kumuntu nabani,
Nkaambo nsizi mbokuupaikwa,
“Pele lino komvwa kukanana kwangu, yebo Jobo,
Lino njanda kukanana, alimwi mulaka wangu uyanda kwaambaula.
Majwi aangu alalungulula bululami bwamoyo wangu,
Muuya wa Leza nguwakandilenga,
Kuti naa kokonzya ndiingule, kolibambila undikazye.
Yebo andime tuleelene kumbele lya Leza,
Aboobo toelede kundiingula pe, nzentaambe tazitikulemene.
“Ncobeni wakakanana nkeswiilide, alimwi ndakamvwa kwaamba kwamajwi aako.
Waamba kuti, ‘Ndilisalede, nsijisi cinyonyoono,
Langa, Leza nguunditalika, ulandibala mbuli sinkondonyina.
Ulaanga maulu aangu, akulangilila nzila zyangu zyoonse.’
Yebo Jobo, muli ceeci toluleme pe.
Ino nkaambo nzi nokazyanya anguwe?
Tee Leza ulaambaula munzila zyaandeene-andeene,
Ciindi nibalala bantu mumalo aabo,
Leza ulayubununa kulimbabo zintu zyakubacenjezya zibayoosya.
Kutegwa anyone muntu kuzwa kuzintu zinyonyoona,
Kuti afutule buumi bwakwe kuzwa kumulindi walufu,
‘Alimwi muntu ulatundululwa ciindi naciswa mubulo,
Cakunga cakulya cimusizya kumoyo, tacilyi atulyo tulweela.
Awalo mubili wakwe ulakotela,
Uyabuswena kucuumbwe,
Cimwi ciindi kumusikila mungelo kuzwa akati kabaabo banji,
Mukumufwida luse mungelo ulati,
Mubili wakwe kuuba mbuli wakubwana abe aanguzu mbuli zyamukubusi.
Muntu ooyo ulakomba kuli Leza, nkabela ulamutambula,
Ulaima kumbele lyabantu ulati,
Wakanununa muuya wangu kuti intayi mucuumbwe
“Masimpe, Leza nguucita zintu zyoonse eezi kubantu lyoonse,
kuti abajole kuzwa kunzila iiya kulufu kutegwa basekelele mumuni wabuumi.
Koteelelesya yebo Jobo, ndiswiilila, koumuna nkwaambile.
Naa ulaacakwaamba, koamba, ndakwaambila naa uliluleme.
Naa unyina cakwaamba, undiswiilile, uumune zi,
Mpoonya Elihu wakati,
“Amumvwe majwi aangu, nywebo nobasongo,
nkaambo kutwi kulasola majwi,
Atulisalile eeco ciluzi, tuyeeyesye akati kesu kuti ino cibotu ncicili.
Nkaambo Jobo waamba kuti,
Nikuba kuti ndililuleme Leza undilanga mbuli kuti ndimubeji.
Ino nguni muntu uuli mbuli Jobo,
Walo ulayanzana abasimucita zibi, akweenda abantu babi.
Nkaambo ulati,
Nkaako lino amundiswiilile, nywebo nobaalumi bajisi maanu.
Nkaambo ulapilusizya muntu mbubonya mbuli milimo yakwe,
Cili kasimpe, Leza tabisyi, singuzuzyoonse tabeteki buteelede pe.
Nguni wakamupa bweendelezi bwanyika?
Kuti naa Leza wanyanga bantu buumi kuti buye kulinguwe,
bantu boonse inga bafwa, alimwi bapilukila kubulongo.
Kuti naa komvwisya, koswiilila eeci, komvwa nceamba.
Sena muntu ulasulaika bulelo bulomene?
Leza ulabeteka bami, abantu balemenede ciindi nobabisya akucita zyabuyo.
Leza talangi ziimo zyabana babami,
Mukaindi kaniini bantu balafwa,
Nkaambo meso aa Leza alalanga nzila zyamuntu,
Taakwe musinze nuuba mudima uusiya mbi
Taakwe mulawo wakuti Leza abikke ciindi cakubeteka bantu.
Ulapwaya basinguzu kaatakwe akubuzya-buzya,
Mbokunga ulizi milimo yabo,
Ulabasubula caantangalala akaambo kabubi bwabo,
Mukuti bakaleya tabacimutobeli,
cakuti mane kulila kwabacete kwakamusikila,
Naa kaumwide buyo, nguni uukonzya kumutongooka?
Taakwe bantu ncobakonzya kucita kuti babi bataleli,
Sena Jobo kuli nookaambide kuli Leza kuti,
Akuti, ‘Naa ndakacita cibi, ndaambile! Nsikooyoocicita limbi.’
Nkaambo wakaka eezyo nzyacita Leza, sena ulangila
Bantu bali aamaanu bayoondaambila kuti,
‘Jobo ulaamba cakubula luzibo, majwi aakwe taali aabusongo pe!
Nikwali kuti nzyaamba Jobo zyalangisigwa zyoonse,
Kuzinyonyoono zyakwe wayungizya buzangi,
Mpawo Elihu wakati,
“Sena uyeeya kuti oobu mbobululami? Sena waamba kuti,
Mane ulabuzya kuti,
Ndilamwiingula yebo antoomwe abeenzinyoko.
Kolanga kujulu, ubone makumbi aali kule anduwe.
Kuti naa koli wakabisya, tacimucisi Leza,
Kuti naa koli uliluleme, ncinzi ncomupa?
Bubi bwako bulapilukila bantu bali mbuli nduwe omwini,
“Akaambo kaludyaminino lunji bantu balakwiila,
Pele taakwe naba omwe uuti, ‘Uli kuli Leza Mulengi wangu,
uutupa maanu kwiinda maanu aa banyama abusongo bwiinda bwabayuni.’
Balamulilila Leza kuti abagwasye,
Ncobeni Leza tamvwi matongoosi aabuyo,
Lino Jobo uyooswiililwa buti kakuli waamba kuti nsimuboni?
Lino nkaambo kakuti tatundululi mubukali bwakwe,
yebo, Jobo, ulaamba majwi aabuyo,
Eelyo Elihu wakaindilizya akuti,
“Koba sicamba, undiswiilile kwaciindi ciniini buyo,
Ndisyaabupampu, ndilabelesya luzibo lwangu,
Kolanga, Leza tasampuli muntu naba ni,
Bantu babi tabaleki kuti kabapona lyoonse pe,
Ulakwabilila baluleme lyoonse, alimwi ulabacita kuti babe baleli abami,
ulabasumpula mubulemu, kwalyoonse alyoonse.
Pele kuti bantu baangwa munsimbi akucegwa mutooze twamapenzi,
mbombuboobu Leza mbwabatondezya zinyonyoono zyabo ambobalisumpula.
Ulajalula matwi aabo kuti baswiilile kulaigwa,
Kuti naa baswiilila Leza akumumanina milimo bayoovuba akutangala mazuba aabo oonse.
Pele kuti naa tabamuswiilili,
Batazi Leza balaba ankoto mumoyo,
Balafwa mubukubusi bwabo, buumi bwabo babumanina muzijazya ncence.
Pele ulabavuna bapenzegwa kwiindila mumapenzi aabo,
Alimwi wakakugwisya mumapenzi, akukubikka aabotu,
Pele lino wasubulwa bweelede.
Kocenjela nkaambo ambweni masinkamulomo alakucita
Sena kulila kwako kulakugwasya kuti utanjili mubuusu,
Utalombozyi kuti busiku busike, ciindi bantu nibanyonyoonwa.
Cenjela, utaleyi kuya kububi, nkaambo kaceeci wakasunkwa amapenzi.
Kolanga, Leza ngu Singuzu ino nguuli mwiiyi uuli mbuli nguwe?
Nguni uunga ulamwiisya Leza nzyeelede kucita?
Naa nguni wati kulinguwe, ‘Wakalubizya?’
Bantu boonse baliibona milimo yakwe,
Tatukonzyi kumvwisisya bupati bwakwe Leza,
Ngu Leza uugwisya maanzi kuzwa anyika,
Nguuzumizya kuti makumbi awisye mvula,
Sena kuli muntu uuzi ceenzya makumbi
Bona ulalizingulusya andabo zyakwe,
Nkaambo kazeezi ulabeteka bantu,
Ulavumba maanza aakwe andabo,
Kuzuma kwazyo kulamuyubununa,
Nkaambo kazeezi ndakankama, moyo wangu ulayuntaana.
Amuswiilile nyoonse, kundindima kwajwi lyakwe,
Ulalekela lulabo lwakwe kuti lulabe,
Lwamana kulaba, jwi lyakwe lilazuma.
Leza ulazuma cigambya ajwi lyakwe,
Nkaambo ulalailila caanda ulati, ‘Wida aanyika.’
Ulaandya maanza aabantu boonse kutegwa bantu
Banyama balanjila mumpangala zyabo,
Kumusanza kulazwa guwo pati, ampeyo kunyika.
Kuyoya kwa Leza kulacita caanda,
Makumbi malemu alazula mvula,
Leza uleenzya makumbi cakufwambaana
Leza ulazituma zyoonse eezi anyika,
Mvwa ceeci, yebo Jobo, tungumana uyeeye milimo ya Leza iigambya.
Sena ulizi Leza mbwabikka milazyo yakwe ali nzizyo,
Sena ulizi makumbi mbwaaelekwa,
Yebo upenga buyo akweendwa nkasaalo
Sena ulakonzya kumugwasya Leza kuyala julu,
Twiisye ncotweelede kumwaambila Leza,
Sena Leza aambilwe kuti mebo njanda kukanana?
Lino bantu tabakonzyi kulangisya zuba,
Kumweka kwazuba nokulibonya kujulu,
Nkaambo kakuti nguzu zya Leza nzipati,
Aboobo bantu balamuyoowa
Lino Mwami Leza wakaingula Jobo kuzwa mukambizi, wakati,
“Nduweni yebo kuti unyansye kulaya kwangu amajwi aatali aabusongo?
Libambile cabulombwana, ndilakubuzya, eelyo yebo undiingule.
Ino yebo wakali kuli ciindi nindakaimika ntalisyo yanyika?
Nguni wakeenga masimpilo aayo, ede ulizi?
Ino misemo yayo yakaimvwi aanzi?
Sena wakaliko mubuzuba oobo bangelo nibakoompolola cakusekelela
Ino nguni wakajalila lwizi azitendele nilwakayutuka, nilwakayutuka mbuli kuti lwazwa mwida lyamutumbu?
Ndime ndakavumba lwizi amakumbi, alimwi ndakaluvumbilizya amudima.
Ndakaimika minyinza yalwizi akulupingila.
Eelyo ndakati, ‘Mpaawa mpotigolele,
Kuzwa kukuzyalwa kwako, sena kuli buzuba mbookalaililide
“Sena wakalilailide bucedo kuti bumunikile nyika akugwisya babi bali mumo?
Bucedo bulatondezya zilundu amakkuti antangalala
Bapilingene tabayandi kusalala kwasikati,
‘Sena wakalinjide kale mutusensa twalwizi,
Sena wakiibona kale milyango yakucikkalilo cabafu ooko
Sena ulibuzi bupati bwanyika? Kondaambila zyoonse eezi kuti kokonzya.
Ino ili kuli nzila iiya nkuukkala mumuni?
kutegwa ukakonzye kuzitola kubusena bwazyo,
Nookalizyedwe kale ciindi eeco noolizi,
Sena wakanjila kale muziyobwedo zyacaanda,
Eezyo nzyendakayobweda mapenzi, mubuzuba bwankondo.
Ino njili nzila iiya kuzwida zuba?
Nguni wakabamba mitungo yakuwa kwamvula, anzila zyandabo?
“Nguni uucita kuti mvula iwe munkanda iitakkalwi muntu?
Kuti ikabombye nyika iisampukide,
‘Sena mvula ilijisi wisi,
Nguni banyina caanda acivulamabwe?
Nguni uutuma mpeyo kwaanda maanzi aalwizi
Sena ulakonzya kwaanga bulilima antoomwe,
Sena ulakonzya kusolweda ntanda muciindi cayo,
Sena ulizi milawo yabweende bwazintu zyakujulu?
Sena ulakonzya kulailila kkumbi
Naa walailila ndabo kuti zilabe
Nguni wakabikka busongo mukkumbi,
Nguni uuli aabusongo bwakubala makumbi?
Yalo iitesya nyika akuleta ntimba?
Sena ulakonzya kumuyandawida cakulya syuumbwa,
nibalede mumena aabo naa nobalede muziyubilo zyabo?
Nguni uujanina cikwangala cakulya cakwe,
“Sena ulicizi ciindi njeleele nozizyala?
Sena ulakonzya kubala myezi kuzwa kukumita kwazyo
Ciindi ncozifugama zyalilo lilajalula mukati kasokwe,
Bana bazyo balaba anguzu, balakula mukati kasokwe,
“Nguni wakacita kuti cibize alyeendelele?
Walo ndakamupa nkanda kuti ibe ngamakkalilo aakwe,
Tayandi kuyobeka kwamumunzi,
Malundu ngamacelelo aakwe,
Sena munyati ulazumina kukubelekela?
Sena ulakonzya kumusunga antambo akumucita
Sena ulabikka lusyomo munguzu zyakwe akuyeeya
Sena ulijisi lusyomo mulinguwe
‘Mababa aampye alavwapauka cakutangala,
Ilasiya mayi aayo muvu kuti nyika yaakasaazye.
Tiiyeeyi kuti mayi alakonzya kulyataukwa amaulu,
Njiinga simoyo muyumu kubana bayo,
Nkaambo ime nde Leza tiindakaipa busongo,
Pele naa kuti yavunkumuka kutija ilasiya bbiza aulitantide.
“Sena bbiza nduwe wakalipa nguzu zyalyo?
Sena nduwe uucitya kuti bbiza lisotooke mbuli cikwikwi
Lilapala mukkuti cakulidunda munguzu zyalyo,
Taliyoowi, talityompwi, talitiji panga.
Zilwanyo zyabasikutanta zilacokola-cokola akubeka-beka muzuba.
Pele liya buvuumuka cabukali kalitaimi,
Kufumbwa walila bbiza lilavwitima,
“Sena mbusongo bwako buulusya simusika mujulu,
Sena nkulailila kwako kuulusya sikwaze,
Ŋanda yakwe ili mumajeleele malamfu,
Kuzwa kooko ulalangaula cakulya cakwe,
Bana bakwe balanywa malowa, ooko kujanwa zijaidwe awalo nkwabede.”
Aboobo Leza wakati kuli Jobo,
“Sena yebo ulakonzya kukazyanya a Singuzuzyoonse?
Mpoonya Jobo wakaingula Mwami Leza wakati,
“Langa mebo ndimuntu buyo,
Ndalaambide kale, aboobo nsikooingula kabili pe.”
Eelyo Leza wakaingula Jobo kuzwa mukambizi wakati,
“Koba mwaalumi undiingule.
Sena uyanda kundijanina kampenda?
Sena ulijisi nguzu zili mbuli zyangu?
Naa mbombuboobo lisamike, lisakatizye bulemu ampuwo.
Kolanga kuli boonse aabo balisumpula, bakalalile, ubabombye.
Iiyi, balange boonse aaba balisumpula ubafwiinsye.
Bazikke antoomwe boonse mucuumbwe,
Eelyo ambebo ndiya kukulumbaizya,
“Kolanga civubwe ngwendakalenga mbubonya
Kolanga nguzu zyamubili wakwe, anguzu zili mumisisa yakwe.
Mucila wakwe uluuyumya mbuli mukamba,
Zifuwa zyakwe nziyumu mbuli mukuba,
Ngomunyama mupati wamilimo yangu,
Nkaambo kutala nkwajana cakulya,
Ulalala munsi aampana, amuzisitilizyo zyamabu amubuntolo.
Nkaambo ulayusa, mpangala zilamuvumbilila,
Langa, kuti naa mulonga ulawalauka tauyoowi pe,
Sena kuli muntu uukonzya kumuca atulobyo,
Empty verse
“Sena ulakonzya kulobola ciwena akalobyo,
Sena ulakonzya kumutunga lumingwa,
Naa wamuca, sena uyookukombelezya kuti umuleke?
Sena uyoopanga cizuminano anduwe
Sena ulakonzya kusobana anguwe mbubonya mbuli mbosobanya muyuni,
Sena basimakwebo balakonzya kumusambala?
Sena ulakonzya kumuyasa atusumo,
Naa wamujata amaanza ulakulwana,
Masimpe, muntu uumulanga ulabwembwa, ulagonkelwa akuwa.
Taakwe ulaacamba cakumubusya,
Nguni wakandipede cintu kutegwa ndimupilusizye?
“Lino ndikwaambile makani aazizo zyaciwena,
Nguni uukonzya kutenda maamba aakwe?
Nguni uukonzya kwaasamuna kameneno kakwe?
Musana wakwe ujisi milongo yamaamba mbuli ntobo, alijatene.
Kaamba kamwi akamwi kaliswaangene
Tulijatene kamwi akamwi cakuti tatukonzyi kupambaulwa pe.
Kweesyemuka kwakwe kulamwesya mulilo,
Kuzwa kumulomo wakwe kulazwa gunzila lyamulilo,
Mumpemo yakwe mulazwa busi,
Kuyoya kwakwe kulafulida mukala,
Nguzu zyakwe zili munsingo,
Cikanda cakwe cilijisini antoomwe,
Camba cakwe nciyumu mbuli bbwe,
Ciindi nakatuka basinguzu balayoowa,
Mpoonya Jobo wakaingula Leza akuti,
“Ndilizi kuti ulakonzya kucita zintu zyoonse,
Wakabuzya kuti, “Nguni ooyo uunyansya kulaya amajwi aatali aabusongo?
Wakandaambila kuti ndikuswiilile waambe,
Ndakamvwide buyo zyanduwe pele lino ndakubona ameso.
Aboobo ndalitenga lwangu ndemwini, ndeempa ndalibikka kasuko atwe.”
