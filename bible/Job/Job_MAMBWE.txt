Mu mpanga ya Uzi mwikalanga umuntu umwi wino izina lyakwe wali a Yobo. Umuntu wi wali uwaula umulandu nupya akacita ivisuma. Umuntu wi woopanga Leza nu kuleuka inkota. 
Wene wakweti ana aonsi cinimbali na ana anaci yatatu. 
Wakweti imfwele amazimbi cinimbali, ingamila amazimbi yatatu, yamasaye izimbi lyonga nga na yapunda imyanda isano. Wakweti na aomwi aingi sana. Wali umuntu mukama wakwe cimwi ukuluta antu yonsi amu mpanga zyaku ufumondaka.
Ana yakwe aonsi yacitanga uluti lwa kuteyanyizizyanya ivimulo mu mang'anda yao, uwanda umwi mu ng'anda yakwe umwi, nu wanda uze mu ng'anda yakwe umwi. Alino yalalika yakaci yao yaya yatatu ku vimulo vyao vivyo. 
Lino amanda ya vimulo vivyo yapita, Yobo wamanga ana yakwe ku kuyasangulula. Alino katondotondo mu wanda uwalondelela penepo wapeelanga impolelwa ya wila wakoca, ala akupeelela cila mwana. Wene wacitanga vivyo pano welenginye ukuti limwi ale umwi mu ana yane wataifya, nu kulanda amazwi yamiponto kuli Leza mu mwenzo wakwe. Fwandi lulo lwali luli lutambi lwakwe Yobo amanda pe.
  Uwanda umwi, ana yakwe Leza amwiyulu yizile uku kupempula Yawe. Na Satana kwene apano wali. 
Alino lyene Yawe auzya Satana ati, “Uzye aukwi kuno wafuma?”
Nupya Yawe auzya Satana ati, “Uzye utali walola ivyaya umuntu wane Yobo? Uzye kwene muno nsi mungaya umuntu wino yangalingana nawe umu kucita ivyaololoke? Wene wankwatila umucinzi ni coopo, nupya wene akafuntuka ku kucita akantu akali konsi akaipe.” 
 Lelo Satana aasuka Yawe ati, “Ee kwene. Uzye lelo tungati pataya cimwi icalenga kuti aye vivyo? 
Uzye asi wewe kwene ukamucingilila pamwi ni vyuma vyakwe vyonsi? Ukapolelela icili consi cino akacita. Icalenga ni viteekwa vyakwe visanduluke mu mpanga yonsi. 
Lelo ndi cakuti wapokolola na vyonsi vino akweti, umalola wakutuka ale ukuvwa nu kuvwa!”
Lyene Yawe anena Satana ati, “Icisuma, nakuzumilizya ukucita Yobo icili consi cino ungatemwa ukumucita. Lelo kwene umwisikulu utezya kumukoma.” Lyene Satana ali pakufuma, asya Yawe nga apita.
Uwanda umwi ana yakwe Yobo yali mu ng'anda yakwe silenzi, muno mwayelile amalila. 
Lyene kwiza inkombe nga inena Yobo iti, “Lino yamasaye yako yali yakulima na yapunda ala yakulya lwa mupipi, 
aina Sabeya yali yiza yavwangatila iviteekwa yavisenda vyonsi. Yali yakoma na aomvi yako. Nene nenga sile nimpusuka apakuti nize nkunene vino cali cili.”
Lino umuntu wilya atatala wamala ukulanda, inkombe nayuze ifika nga ivwanga iti, “Inkuwa yali yapona ukufuma ukwiyulu yiza yoca imfwele kumwi na aomvi kwene. Nene nenga sile nimpusuka apakuti nize nkunene vino cali cili.”
Nupya kwene lino umuntu wiyo atacili wamala ukuvwanga, muze nawe afika. Atandika nu kunena Yobo ati, “Aina Kalideya ivikundi vitatu, yali yiza yasenda ingamila zyako zyonsi. Yati yasya yakoma na aomvi yako yonsi. Nene nenga sile nimpusuka apakuti nize nkunene vino cali cili.”
Nupya kwene lino umuntu wiyo acili akulondololola, muze nawe afika nga avwanga ati, “Ana yako yonsi pamwi yali uku malila mwakwe silenzi. 
Alino lyene icipunga ukufuma ku lwanga cali ciza cingila, icipukanya nu kusya cawisya yamutali. Ali vino calicawisya yamutali yonsi yani atungilila ing'anda. Ing'anda ali vino yaliyawa nu kwilikizya ana yako yonsi nu kufwa yatiyafwa. Nene nenga sile nimpusuka apakuti nize nkunene vino cali cili.”
Lino Yobo uvwa vivyo, ali pakuvwandamuka, alepola ni laya lyakwe apakulanga ulanda uno wakwata. Alino apeela ni cikuzu. Nga lyene apona na pansi afukama nu kupepa kuli Yawe. 
Alino avwanga ati, “Owe Mwe! Navilwe ukwaula nanti cimwi, nga nupya indafwa ukwaula nanti cimwi. Yawe aliwe wampile, nupya Yawe aliwe wapoka. Si Yawe sile wenga awino acindikwe!”
Umu uzanzo uwo onsi, Yobo atatazile aifye nanti cimwi nanti ukupeela Yawe umulandu.
Nu wanda uze kwene angeli yakwe Leza yiza ku kwizalolekela pa manso yakwe Yawe, nga Satana nawe kwene akuno wali. 
Alino Yawe auzya Satana ati, “Uzye aukwi kuno wafuma?” Satana nawe aasuka ati, “Naile nkutandala mu nsi, inda nkuzeuluka ku na ku.” 
Yawe nawe auzya Satana ati, “Uzye watulola vino umuomvi wane Yobo ali? Uzye muno nsi mungaya umwi wino yangalingana nawe uku usuma nu ku ulungami? Yobo waya nu mucinzi kunondi ne Yawe. Wene akafuntuka ku kucita iviipe vyonsi nupya akasunga ukaele wakwe. Ale lyene walola vino waicuzizye sile apa kunzembeleka nu kumpatikizya kuti imuletele imikosi apaula umulandu.”
Alino Satana aasuka ati, “Umuntu ali nu kupeela vyonsi vino wakwata pakuti aikale nu umi. 
Lelo ndi cakuti wemo wala wakumya ku mwili wakwe nu kumutota, cawaya, ulalola vino alakutuka nu kukutipwila ale ukulola nu kulola!” 
Yawe nawe anena Satana ati, “Ale fwandi umucite icili consi cino we mweneco ukulonda. Cikulu sile utezya kumukoma.”
Satana nawe ali pakufuma asya Yawe nga aya alwalika Yobo ivilonda umwili onsi. Ukutandikila sile apa tukando mpaka nu ku mutwe. 
Lyene Yobo aya aikala sile pa citumba, pano yakaita itwi ni vikona. Nga atoola icinga acino aikwangola naco sile. 
Alino umuci nawe ali pakutandika kumusinkola ati, “Uzye na ndakai ucili nu utailo? Si tuka sile Yawe pakuti ufwe, cisile nu kusila.”
Lelo Yobo wene aasuka umuci ati, “Wemo ukulanda wa mwanaci ciwelewele. Lino Leza watutumila icisuma, tukacipokelela. Uzye lyene tungailizyanya uli lino wene watutumila ulanda?” Icaleka fwandi muli vii vyonsi vino Yobo wacululukanga, wene atatazile avwange iviipe nanti vimwi kuli Leza.
Walanga yacuza yakwe yuvwa imikosi iyaponile Yobo, yaya mu kumupempula. Amazina yakwe yacuza yakwe a Elifazi umwina Temani, Bilidadi umwina Syuwa, na Zofali umwina Naamati. Fwandi ali vino yuvwanyile nga yakatuka apakuti yakamupempule nu kumutekezya. 
Walanga sile lino yacili patali yamulola, lelo ala yatiyamuponga. Nga walanga yapalama kunoli, yamumanya nga yalukusya na minsozi. Alino iyalepola ni nsalu zyao pakulanga ulanda. Lyene iyatola ni twi nu lukungu, iyaiswela ku mitwe yao. 
Lyene yikala pansi pamwi nawe, amanda cinimbali, usiku nu musanya ukwaula ukuvwanga nanti izwi kunoli, pamulandu wakuti yaweni ukulu wa ucuzi uno wakweti.
  Mukusyalikizya, Yobo asuka amamula akanwa nu kutipwila uwanda uno wavilwe.
Avwanga ati,
“Uwanda uno navilwe penepo kautipwe!
Uwanda kwene ulya kausanguke akanda.
Si mfinzi ile ipoke uwanda ulya,
Uwanda kwene uwo ukolane wa mfinzi ikome.
Su usiku ulya utaleta icintu icili consi
Lekini yale yautipwile kuli yakatipa ya manda,
Si lekini intanda zyakweo zya katondo zizime.
Uwanda uwo kautipwe pano ali lino nafumile mu ndilwa yakwe mayo,
“Owe mwe! Uzye pacani cino ntafwilile lino nkuvyalwa,
Uzye pacani cino mayo wamfukatile?
Vyonsi vivyo vikana kucitika, ngano vii nkupuza.
Ngano nindala wakwe yamwene na yakateeka,
Ngano nindala wakwe yamwene
nanti ukulala mu musili wa kapopo,
Kuku ku malindi ali kuno antu aipe yakaata iviipe vyao,
Ali kuno anyepwe yakaikala ku matwi cele,
Kuku kwene ukwalala ance na aikolo,
“Uzye pacani uluswepo lukapeelwa ku antu ali mu ulanda,
  Yene yakakumbwa imfwa ino itange iyafikile,
Yene yakakungumala sile mpaka lino yafwa nu kuzikwa.
Uzye pacani umi ukapeelwa ku muntu
Pasi pano nemo nkulosya mucifulo ca kulya,
Ivintu vino noopanga mpiti vyativinjizila,
Nemo lyene insi umutende nanti kwikala ku matwi cele,
Lyene Elifazi umwina Temani aasuka Yobo ati,
“Uzye ndi navwanga izwi limwi utamasoka?
Apa mpiti wewe wasambilizye antu avule,
Uku mazwi yako wemo watungililanga intalanganyi,
Lelo apa kuzana ukuti intazi zyakwizila,
Uzye fwandi wemo ukufukila Leza kutange kukukomelezye?
“Ndakai elenganya ningo: Uzye watala walola umwi uwakaele
Nemo vino nalola aevi:
Uku mupu wakwe Leza yene yakalowa,
Icilulumo ciipe, ni vilululumo vyakwe yacisama,
Yacisama yatakweti cakuti yaleme nu kulya,
“Izwi lyasokolwike kuno ndi umu umfisolo,
  Cali kwati umu nsita ya usiku,
Intete zyandemile nga intandika nu kuzakaza,
Alino umupu wampupilizye apa usyu,
Alino pizile pimilila icintu,
Uzye umwinakufwa angacita vyaololoke apa manso yakwe Leza?
Fwandi Leza atataila umwi uwamu yaomvi yakwe kwene.
Uzye wene angataila uli icaumbwa kwivu,
Umu nsita zya katondo yazanwa apuma.
Nga vyonsi vino yene yakwata vilasendwa,
“Ale lyene, we Yobo punda.
Icikonko cikakoma umuntu iciwelewele,
Nemwisikulu nalola iciwelewele icikaikala ningo,
Ana yakwe iyasyala ntalwentalwe ukwaula ucingo,
Antu ya nzala alio yalalya ni vilyo vyakwe,
Ala mwine uyi usifuma mu lukungu foo,
Lelo umuntu ndi wavyalwa akazana ucuzi,
Ala nemo inja ali wewe, ningazina sile kuli Leza,
Swemo tutangatezya ivintu ivikulu vino Leza akacita,
Aliwe akaleta imvula pano nsi,
Wene akatumpula yayo aicefya,
Aliwe akapangulula amapange ya antu yamano,
  Wene akavulunganya amapange ya antu yamano,
Nanti sile umusanya apakasi,
Lelo Leza wene angapususya umulanda ku mfwa.
Caleka Leza akalenga alanda ukukwata upaalilo.
  “Walongo umuntu wino Leza akakalipila.
  Pano Leza aliwe akacisa ivilonda, nu kupozya aliwe kwene wamanya ukupozya.
Wene angakupususya amaila mutanda,
Umu manda ya cipowe alakutulanya kuti utafwa ni nzala,
Leza alakutulanya ku antu ya lwambo,
Wemo utalaya ni ntete apa nsita ya ononesi nanti ya cipowe,
Amawe ni visiki vitalaya umu vyalo vino ulalima.
Lyene ulaikala ku matwi cele umwako.
Nupya ulalola ukuti ana yako yasanduluka,
Ulafwa lino ulakotesya ni mvwi uku mutwe ale kuli naswee,
Vyonsi vii ali vino twailolela sweisikulu ukuti ivyacumi.
“Lyene Yobo aasuka ati,
Iyee! Ala ndi cakuti ulanda wane wali uwakupimwa,
vinganyoma ukuluta umusensenga uwamu nkumba yakwe yemba.
Leza Wamaka yonsi aliwe wandasola inceto,
Uzye colwa akalila lino akulya isote?
Uzye umuntu wene angalya icakulya icaula umusilya?
Nemo ntakweti inzala yakulya vyakulya vya musango uwo.
“Owe mwe! Ndi cakuti cikayela,
Nemo nkuti kale Leza ansyunole sile.
Ndi imanya ukuti ali vino amacita, lyene ningalinduka ilimba ku nsansa,
Uzye nemo ncikweti amaka akuzizimizya ukwikala pano nsi?
Uzye nemo napangilwa na mawe?
Cumi kwene amaka muli nene yatiyasila yonsi pyu akuti ningayazwilizya nemwisikulu,
“Ala lino indi mu ucuzi wakwe uu, nkutaila ukukwata ivyuza vyampomvu,
Lelo mwemo mwatimunsomba wa mukuku wa manzi mu tunguzi,
Amanzi yamwenemo yakaya avundokele,
Lelo ndi caya icisanya yata ukukonkoloka,
Imilongo ya alendo ikapaaluka kuti yezye ukulonda ukuli amanzi,
Imilongo ya alendo ukufuma uku Tema ikalondesya ukuli amanzi,
Lelo ukupaalila kwako ukwa kuicuzya sile,
Fwandi namwe kwene avino muli kunondi mwe yacuza yane.
Uzye natala imulenga uwila umwi inti,
Nanti uzye natala mvwanga inti, ‘Untuule uku minwe ya mwanisi,’
Mwemo mule munsunde sile, nga namaikala cele.
Imivwangile umuli amano yene ikasinila.
Uzye mwemo mukulola kwati nkulanda ivyacilandelande?
Mwemo mungapendola apa mwana musyale,
Mwe! Ndolesini apa manso namupapata.
Mwacilamo sile, ale tini ukumfyenga.
Mwemo mukutaila ukuti ncili nkutumpoka?
“Ala umi wa muntu pano nsi
Ndi vino caya umuomvi akakumbwa ukwikala umu cisao,
ali vino nani apa myenzi nyanya nafutokelanga sile ukwaula nanti cimwi.
Ndi nasendama apa musanzi wane, nkatandika nu kuyuzya inti, ‘Kumaca lilaci?’
Umwili wane uzile ingonyo zitupu,
Amanda yakusimula ukuluta navino icipikwilo cansalu cikapita.
“Owe Mwe! We Leza wane sungala wiusye ukuti umi wane ukoline nu mupu.
Namwe mwemuno mukundola pali ndakai mutalatala mundole nupya.
Vivi kwene vino mukalola ikumbi kuno lyasalangana nu kupita,
Atangatale aweluluke nupya uku ng'anda yakwe,
Ali cino fwandi nemo intangentale intuzye foo!
We Leza, uzye pacani cino wampeelela uwakuti ansopa nu kumbakilila?
Nga nalala apa citala pakuti inezye ukusempula tumwi,
Lelo wemo ukungofya uku viloto.
cakuti ningakumbwa ukumalilika ku tulo nu kufwa,
Nemo napata umi wane, nsilonda ukwikalilila pano nsi.
  Uzye lyene umuntu uwacani kuli wewe,
Cila katondo ukamupeketa,
Uzye alilaci lino ulata ukumpeketa,
Nanti limwi ndi cakuti nakwifya sana,
Uzye kwene utange unjeleko uluse apakukwifya kuno nakwifya,
Lyene Bilidadi umwina Syuwa aasuka ati,
“Uzye we Yobo ulata lilaci ukuvwanga icili cimwi kwene?
Uzye Leza angakana uli ukucita ivilungame?
Ana yako yacisile ivitalungime kuli Leza.
Lelo wemo ule usenukile kuli Leza,
Nga ndi cakuti wewe wakaele nupya kacita wa vyaololoke,
Ivyuma vyako vyonsi vino vyononike,
“Tala elenganya apa nkulo izyakukolelile.
Umazana ukuti swe ana yao tutange tukume nako.
Kwene leka sile ivikolwe vyampiti vikusambilizye pali cico.
“Vikuti, uzye amatete yakamela apasi ulutikiti?
Amanzi yakati nga yapwa, amatete ali yano yakatandikilapo ukufoota.
Vivyo ivikaya ni mpela ya antu atamanya Leza.
Cino yatailamo icintu icisi cikome,
Nga cakuti angasamilizya uku tuusavu twakwe tandaulwe, uzye twene tungamutungilila?
Ala antu aipe yakoline na kalolo akakulila apa kasanya,
Imisisi yakwe kalolo ikapombelezya uku mutumba wa mawe,
Lyene kalolo wiyo ndi cakuti wamwipa,
Avivyo kwene, nu kuolela akasuka aolela umu mbali ya nzila.
“Ali cino fwandi yame Yobo ucimanye ukuti
Umweneco alalenga ukuti uce uwasekaseka nu kulya uku nkolelo.
Alino yao akupata alayaletela insonyi.
Lyene Yobo aasuka ati,
 “Ica cumi, umuntu nacacendi,
Umwi ndi camukulama wati kapele Leza umulandu,
Icumi Leza uwamano,
Leza umweneco akatenula imyamba,
Akaleta ivilundumusi ivyakuti ivisunkanya insi,
Leza angapeela ilamulo kwi lanzi kuti litatunka,
A Leza sile wenga mpo uwanzike iyulu,
  Aliwe kwene wenga mpo uwapanzile intanda, zizi izikaloleka zitantime, izikaamwa Bea ni zikaamwa Olioni, ni zikaamwa Pileyadi
Tungaposiwa ukuvwa ukulu wa vintu vino Leza wacita.
Endi, lino Leza wapita apipi na panondi, nemo ntangemulole.
Ndi wene wiza umu kutoola vino akulonda, uzye aweni angamulesya?
Ukali wakwe Leza usiwelela icisila.
Uzye lyene nemo ningaasukana uli na Leza?
Nanti ningaya uwakaele, nemo ntange naasukane na Leza.
Nanti sile ningamwama nga nawe azumile ukwiza,
Pasi pano wene akampamola na mawe ya mvula,
Asimpela na kasita akakuti impemwile,
Ndi nati nezye ukufundumala, owe Leza wene uwamaka!
Nemo nanti sile ningaya uwakaele, lelo imivwangile yane kwene iliyo ingaya ikansinile ukuti indi nu mulandu.
Kwene nemo ningati nene wakaele.
Ali cico kwene cino nkulukuvwanga inti,
Lino umuntu wakaele wafwa ku cinkunka mu kupumikizya,
Lino Leza wafumbatika insi umu makasa ya antu aipe,
“Amanda yane yakulu kupita ulwilo.
Yakusimula sile wa mato uku lwilo,
Ndi nelenganya nati, ‘Manye kante sile uku ilizyanya,
Awe nalyo kwene intete izindema apa kwelenganya ucuzi wane onsi,
Fwandi pano Leza wanzana nu mulandu,
Kutange kuloleke sopo uwakufula amaifyo yane.
Pasi pano wewe we Leza ungantuwizya muli polowe uwa usali,
Ica cumi Leza asi muntu unji,
Kutange kuloleke umuntu uwakututaasya,
Kusi umuntu nanti wenga angalesyanya ukuti Leza amvunuke,
Lelo kwene nemo inkuivwangila apalwane ukwaula ukumoopa,
“Apamulandu wakuti nemo lyene caticifuula ukwikala pano nsi,
We Leza! Utampela umulandu.
Uzye fwandi wemo icisuma vikwene vino ukuncuzya?
Uzye wemo wakwata amanso ya untu?
Uzye amanda yako yakasila ivikasila amanda ya muntu?
Uzye icani cino wemo ukakonkelela ukuponga kwane?
Nu kumanya wamanya ningo sana ukuti nene wakaele.
“Amakasa yako alio yambumvile nu kunjeletula ningo.
We Leza icumi iusya ukuti nemo awewe wambumvile ukufuma ukwivu.
Uzye, asi wewe kwene wapile tata maka akuti amvyale,
Awewe kwene wapanzile umwili wane
Wampela uumi, walunda nu kulansakamala lyonsi
Awe fwandi lyene alino namanya ukuti ivintu vyonsi vii,
Lino nifyanga wancelekanga sile apakuti
Ndi cakuti niifya, lyene ningati kalanda kunondi.
Nanti ningati nkanjitwale apankolelo,
Cila nsita lino ukundwisya ukakwata yakambone aapya.
“We Leza we, icani cino walesile ukuti mvyalwe?
Imvyalwa sile akapopo, nu kuzikwa zuwa,
Ale lelo, uzye amanda yane yatasizile?
lino ntacili inje kuno yasiwela,
uku mpanga ya kanda akakome,
Lyene Zofali umwina Naamati aasuka ati,
“Uzye umuntu uwavwangikisya wene yatange yamwasuke?
We Yobo, uzye wemo ukwelenganya ukuti antu yangikala cele apa kuwowota kwako?
Wemo ukunena Leza uti, ‘Vino nataila ivyampomvu,
Iye mwe, si cizipe Leza aliwe avwange,
lyene ungalola vino angakulongwela inkama zyakwe.
“Uzye kwene we Yobo ungapikulula uwile wakwe Leza?
Ala amano yakwe Leza yatalimpa ukuluta na papela yi yulu,
Cipimo ca maka yakwe caluta insi yonsi uku ukulu.
Leza ndi cakuti watile akwame,
Pasi pano Leza wene wamanya antu asi asomvi,
Ndi cakuti colwa angavyala umwana umufumaluke,
“Ala mwine Yobo wemo ungala uzifye sile umwenzo wako.
Ute ukucita ivyacicitecite, nupya funtusya ulufyengo munuli.
Vwile lyene umatumpulanga ivipa vyako,
Ndi caya vivyo lyene ulilila uku macuzi yako,
Uwikazi wako ulawala ukuluta navino ilanzi likawala
Ulaikala ku matwi cele ukwaula ukuvwa ivyakuuvwauvwa
Lino ulapuza kutalaya nanti umwi uwa kukupuzola,
Nga lelo antu akacita inkota yalati ndi yacelecensya,
Lyene Yobo aasuka ati,
“Ica cumi nasininkizya mwemwe antu yamano.
Lelo nani kwene inkweti amano wakwe yano mukweti.
Na yacuza yane kwene yakunseka.
Mwemo mweisikulu musi ni ntazi nanta imwi,
Alino tala mulole! Aivi na antu atamanya Leza,
“Ale kuuzye inyama ni vyunyi, vyaya kupanda amano.
Nanti yanga uku visela ivyamu nsi nanti uku nswi zyamuli yemba,
Uzye lyene mu vintu vivyo vyonsi,
Ala umi wa vintu vyonsi ivikafuta waya umu minwe yakwe Leza,
Amatwi ali yano yakakutikila ivyakuvwauvwa,
“Akoloci alio yakwata amano,
Lelo Leza aliwe waya na maka nga na mano.
Cino wene waongolola kutange kuye uwa kucikuula,
Ndi Leza walesya imvula ukutonya, ale kwaya icilala icikome sana.
“Leza uwaya na maka na mano yampomvu.
Aliwe akavulunganya na mano ya ntunguluzi zya antu
Aliwe akapokolola aene amaka yawene nu kuyacita antu yasilesile.
Aliwe akalenga nu kuti yasimapepo yaye wa viwelewele.
Aliwe akazimya amazwi ya vilolo vyakwe ivyampomvu.
Aliwe akalenga ukuti yakateeka yasulwe.
Aliwe akasokolola apaswe ivicitwa vyamu mfinzi,
Aliwe akakuzya inko, nupya aliwe kwene akazyonona.
Aliwe akavulunganya amano ya ntunguluzi zya antu pano nsi
Aleka nu kuti yalukupulupunta umu kanda umwaula uluswepo,
Yobo atwalilila ukwasuka ati,
Fwandi vivyo kwene vino mwamanya, avino nani kwene namanya.
Ali cino nemo inkulonda ukulanda sile nu Wamaka yonsi.
Pano mwemo mukulonda sile mwailanga apakulanda ivyantumpu.
Mwemo sulini sile, pasi navino mungansunda.
Tala uvwini vino nkulonda munene,
Uzye icani icati cimukumba kuti mwatumpoka?
Uzye muli uku lusansa lwakwe Leza nanti foo?
Ndi cakuti Leza wakasi uku muceceta,
Nanti mungaya na kasoozi kunoli umu umfisolo,
Uzye kwene mwemo mutangemuvwe ni nsonyi
Amapinda inu ampiti, aciwelewele sile. Yene yakoline ni itwi.
Ale cefini congo, lekini nani vwange.
Nemo usi mulandu nanti ningamwa umwavi,
Leza andye ndakulonda. Nemo ningaya nkalolole ukwakwe,
Ukupama nu kuposya kwane, ali kuno kungampususya.
Ali cino fwandi mwemo kutikini sile,
Nene muntu umwi umuiteyanye umu kulondolola umulandu wane onsi,
Uzye akunoli umwi angampeela umulandu?
Lyene nkulenga ivintu viili,
Funtusya ulupi lwako kunondi,
Alino lyene ungame, nga nani namaasuka.
Uzye fwandi nacita vyani? Navino naluvyanya ivyani?
Uzye icani cino wafisama kunondi
Uzye wemo ungaoofya ifwa ilikuulululwa nu muza?
Kwene upinguzi uno wampingwila wene ulule.
  Wanyepelela amaulu yane umwi koli nu mu myando.
Lyene nemo nasila nu kulokota wi leka lyaku muti,
“Umuntu wensi uwala wavyalwa ku mwanaci,
Waya wi luwa ilikasapatuka nu kuonza,
Uzye lelo we Leza, apacani cino ungamupelela amanso?
Aweni fwandi wino ungazana umuswepe apa antu akowele?
Amanda ya muntu pano nsi yapendwa mpiti.
Acino fwandi senka penepo nu kulolekesya kuze.
Umuti wene ukalolela nu utailo. Pano nanti yangausola,
Imisisi nanti ingakota uli, ni cisiki citandike ukuuma umu musili,
ukaiza iupuka nga uvwa umunyezi, iulemba nu tumafwa ututekete cuze.
Lelo umuntu ndi cakuti wala wafwa, asiya na maka awe.
Ndi vino inguzi zikapwa izita nu kupita,
Umuntu nawe ndi wafwa asikatuka nupya,
Iye mwe! Fwandi cangecizipe umfisa kuko kwene ukwaya afwe,
Uzye umuntu ndi wafwa, angaya nu umi nupya?
Lyene ali lino ungangama, nga nani inaasuke.
Alino lyene ungaceceta ni mipitile yane yonsi,
Alino lyene ulanjelela kuli vyonsi vino nakwifizye.
Nga lelo ndi vino imyamba ikaongoloka ipona,
nanti ndi vino amanzi yakasuka iyakuzulula amawe,
Ukamala umuntu amaka mpaka asila nu kusila,
Ana yakwe aonsi ndi cakuti yakacindikwa, wene kusi kumanya,
Cino akauvwa sile lyonsi ukuwaya kwa mwili wakwe,
Lyene Elifazi umwina Temani aasuka Yobo ati,
“Uzye kwene umuntu wa mano ali wino angaasuka amazwi ya uwelewele?
Uzye umuntu wa mano angavwanga amazwi yasilesile,
Kwene wemo watuluvyanya! Wonona icoopo cakucindika Leza.
Uyi wako uwalenga kuti vyonsi vivyo vivwangwe,
Umulomo wako uli uno wakusinila, asi nene foo.
Uzye wewe uli muntu uwatandikilepo ukuvyalwa pano nsi yonsi?
Uzye uvwikisya manye amapange yakwe Leza,
Uzye fwandi icani cino wewe wenga wamanya,
Ala naswe kwene twasambilila amalango uku akoloci yamwi,
Uzye manye tungati watusuula amazwi itu akukutekezya?
Nga lyene casuka icipyu cako cakulenga ukuzambokela,
Lyene wasuka wasokela Leza, wavwanga na mazwi amuzewanya kunoli.
  “Uzye kwene umuntu uwala wavyalwa uku mwanaci nawe waya umufumaluke?
Ala mwine Yobo, Leza atataila angeli yakwe,
Ale fwandi umuntu wene cingapela kwi!
“Ale tala uvwa kuno mwine Yobo.
Namakunena vino namanya. Vivyo ivyansunzile antu ya malango,
Impanga yao itatazile ikowele uku masunde ya inamasi.
Umuntu mwipe akaikala umi wa kucululuka amanda yakwe yonsi.
Impoma zya ngofyo zitalatala zite ukuvwika umu matwi yakwe.
Wene atakupaalila ukupusuka ku kanda ka mfwa, awe.
Wene akazeuluka konsi,
Akanda kakamoofya wakwe cimwi.
Vii vyonsi vyamucitikile pamulandu wakuti camukumvile,
Wakamuka uku kuyamulwisya. Wasenda ni vimpompo ni visyangu.
Nanti angavimba uku manso umu kuitimbwizya amafuta,
awe nce, akaiza azana ukuti ali umu matongwa
Ivyuma vyakwe vitange vitale vivule foo.
Atangafuma umu kanda. Icimbilimbili cilumika insaala zyakwe.
Ataezya ukuisomba ukuti angatalimpa. Uo ufi uwafita fititi!
Lino atatala wafika pano wali nu kufika,
Wene alaya wa ciseekwa icikalukusya utumbozya,
Umu cumi, uluko lwakwe yayo akasuula Leza lwaya wakwe mutuusa.
Antu aipe yakaelenganya sile ukusangukila auze nu kucita iviipe.
Lyene Yobo aasuka ati,
Ampiti sana lino natandike ukuvwa mazwi ya musango uo.
Mulata lilaci ukuvwanga ivyakuzailazaila?
Nani kwene inja wakwe mwemwe, ningavwanga vyonsi vino mukuvwanga.
Lelo ningalanda amazwi akumukomelezya,
“Kwene nanti ukuvwanga vii, cikumbaya wakwe cimwi.
Cumi kwene, we Leza watumvungola sile.
Wemo watumfyambata.
Cipyu cipyu, Leza watandepola, ala aluminye ni ncecete.
Antu yonsi yatiyanjasamwila utunwa twao.
Leza watampela mu makasa ya antu yankota,
Mpiti natenzi ku matwi cele.
Inceto zyakwe zyafyontomokanga monsi monsi.
Wasuka walasola umwili wane onsi pyu.
“Nasuka nasuminkanya sile visamu, avino namavimbala.
Nalila mpaka ni cinso cane ciyenzulukila,
Lelo kwene nemo ntacita ivyaukakasi, ni pepo lyane lyali ilyacumi.
“Iye mwe! We nsi, utezya nanti panono ukuzika uwazi wane.
  Nga vino kuko ukupela akuno waya, we kambone wane.
Yacuza yane yakunsoweka, nga nani nkalilila Leza.
Owe mwe! Kalanda kasikolo! Aukwi kuno ningalola umwi uwakumvwangila kuli Leza,
Pano kwene ndi nati kandole imyaka ya umi wane,
Nemo lyene inkufuteka sile, amanda yane yatiyasila.
Ica cumi apano yali yayo aku nsyenteka.
We Leza wane, ala vino nkuvwanga ivyacumi.
Pasi pano awewe kwene watuvimbilikizya imyenzo yao apakuti yatailuka.
Cili kwati umuntu wino wataama yacuza yakwe,
Lyene nene natinsanguka ipinda umwi lelo,
Amanso yane yatiyatonta umu kucululuka.
Antu yampomvu yakati ndi yalola vivyo, pasi pakuzunguka.
Antu akailola kwati alio yakacita vyaololoke, yene caluta!
Si ale fwandi, mwensi mungala muwele mwize mwansonsomba sile!
Amanda yane yatiyasila,
Antu yaa yakavwanga yati
Kwene nemo cino nkulolela sile,
Alino nu kunena imbiko inti, ‘Wewe uli tata.’
Uzye icani icili kweneko cino ningapaalila?
Uzye cino nkupaalila cilaya nani kuzimo?
Lyene Bilidadi umwina Syuwa aasuka ati,
“We Yobo, uzye insita ci fwandi ino umacefyanga ivyakuvwangavwanga?
Uzye pacani watucita sile kwati tusi antu,
Ndi cakuti watemwa, ale fwandi isankaule wemwisikulu, uifundule.
  “Uluswepo lwa muntu mwipe luli nu kuzima.
Uluswepo umwakwe lukazima.
Lino apa mpiti wazunzokanga apakupita,
Pasi pano amaulu yakwe kwene alio yamuletelela,
Umunkovyo ulio ukamupomba uku cintunta,
Ulukose lukamulema umu nzila muno akapita,
Fwandi ivyakumofya vyamutengamila monsi monsi,
Apamulandu ni nzala, amaka yakamucepela.
Umwili wakwe wingililwa ni ndwala,
Lyene icisile ukumukululwila apanzi, ukumufumya umwakwe,
Lyene umuntu ali wensi angikala mwi taalu lyakwe,
Imisisi ya miti mu vyalo vyakwe nayo suka sile yuma,
Pano nsi napo, pataya nanti wenga uwa kumwiusya.
Yamufumye umuswefile, nu kumusumba umu mfinzi. Yamuzinge muno nsi.
Cisi cakwezya ukusya umwanakwe nanti wenga,
Apa kusininkizya uyi wa mfwa yakwe,
Fwandi lilyo ali syamo ililaponela apa ng'anda ya muntu mwipe,
Lyene Yobo aasuka ati,
“Uzye kwene fwandi musikuta ukuncuzya
Mwati munsalula nu kunsinkola amaila na maila,
Ndi cakuti naponga,
Ale fwandi kacali cili usi mulandu.
Lelo kwene mwikale mucimanyile ukuti,
Nkati ndi nailizyanya nu kupunda inti, ‘Mayo, silolini vino nemo nacula!’
“Leza aliwe akacinga inzila yane,
Ivyuma vyane vyonsi wavipoka,
Akantimbola lyonsi lyonsi icakuti lyene nasuka nazala.
Watansokela wakwe cimwi,
Ivita vyakwe vyandungama cipipya,
“Ainane nayo yangutuka yonsi.
Antu yane na yacuza yatiyantazyela.
Aomvi yane,
Ndi cakuti naama wenga, awe cumi kusi nanti ukwasuka,
Uwane nawe kwene akunena ukuti inkununka mu kanwa.
Nu twance nato kwene tukunsoweka.
Yaya kwene yano yali yacuza yane, ali yano yakumfinda.
Natinsyala sile umupomponteke, kwempe sile ni mfwa.
Si mungala mundole luse luse, mwe yacuza yane!
Umulandu ci uno namwe kwene mungancuzizya,
“Owe mwe! Kalanda kasi kolo! Ningatemwa sana
Nupya ndi cali cakuti yalemvilwe
Ukuya kwene namanya ukuti kavwangila wane acikweti umi.
Nanti ningasila insyale amafupa yatupu,
Nemwisikulu ndamulola na manso yane, asi muntu muze awe.
Uzye sweswe tukumucuzya, asi mwakufisama sile,
Mwaoopa ulupanga luno lumuteyamile pano mutenzi.
Lyene Zofali umwina Naamati aasuka ati,
“Yobo, awe nemo vino walanda vyambaya uku mwenzo.
Imivwangile yako itansansamwisye.
Uzye kwene we Yobo, umanyile ukuti,
isyuko lya muntu umwipe lisitala ilitantalila,
Iciimo ca muntu mwipe nanti cingatalimpa ukufika nu mwiyulu,
lelo wene alongoloka sile wa muyeye.
Akauluka sile wa ciloto, icisimanyikwa na muno cali cilozile.
Amanso amulolanga yatalatala yace yamulole nupya,
Ana yakwe ayano lyene iyaca yaculilamo,
Umwili wakwe uwali ni vimaka uku ulumendo,
“Nanti angala uyi ukauvwika ulyompe sana
nanti angala wene akauvwata umu kanwa kakwe,
lelo ukaiza iuola umunda yakwe,
Wene umucenjezi nupya akaiya ivyuma vya antu,
Umwipe akafipilila usungu, nga alino lyene iwiza umukoma afwa,
Ala calala casila. Atange nupya aye na maka
Lyene ala wasya vyonsi vino walonsile pano nsi.
Pasi pano lino wali pano nsi wikalile ukucuzya alanda,
“Ulunkumbwa lwa muntu mwipe, ala lusisila.
Apa mulandu wakuti kutali nanti wenga uwapuswike
Akasanguka umupina nanti wakweti ivyuma uli uku wingi.
Apa kasita kaka kwene kano wakwatisya icuma,
Ukusempa uku canzo cacela kusi kucenjela foo.
Uluceto ulukamulasa lukaiza ilufumila na pi tundu.
Vyonsi vino wakwata vikaononeka,
Iyulu litupu nalyo likasokolola uyi wakwe.
Imvula ya citalawe ikateula ing'anda yakwe nu konona vyonsi.
Fwandi vivyo ali vino isyamo lyaya,
Lyene Yobo aasuka ati,
“Aleni mutezye ningo uku mazwi yane.
Muteke imyenzo lino mukuvwa vino nkulanda.
Uzye mwemo umukulola kwinu, ivikanza vino nkweti,
Mwemo munguvwikisye vino nkulanda,
Nemo apa lwane ndi nelenganya icintu cii, awe cumi cikungoofya.
Lyene nkwelenganya nu kuuzya inti, “Uzye icani cino antu aipe yene yakalengela pano nsi,
Antu aipe yene yakasyukila ikwata,
Umu mang'anda yao mwaya umutende nu longo,
Ing'ombe ni viteekwa vyao pasi pakuya ni kwata.
Ana yao yakaicinila apanzi,
Ana yao yakaimbila nu kulizya ingoma na mapango.
Awe cumi pasi pa usuma, yaikalila ni syuko.
“Antu aipe yene ali yano yakanena Leza yati,
Uzye Leza Wamaka yonsi aweni uwakuti twamutumikila?
“Lelo yene yamanya ukuti ulongo lwaya mu milimo ya makasa yao aeneco.
“Ale lelo uzye mukalola ilingi ukuti
Amaila yanga yano mwalola umuntu mwipe
Mwemo mukavwanga imuti, ‘Leza alavunuka ana
Si lekini umuntu mwipe ailolele ukononwa kwakwe,
Ale lelo umuntu mwipe ndi cakuti wafwa,
Uzye kwene kwatala kwaloleka umwi angapanzya Leza amano,
Antu yamwi yakafwa nu ucindami wao,
Yakafwa ala yali atelepe aine,
Yauze nayo yakafwa ni cikonko umu myenzo yao.
Lelo nanti cingaya vivyo imfwa yene ili yonga sile,
“Fwandi mwe yayame nemo natimanya mpiti ivili umu myenzo inu.
Mwemo mwatimutandika ukuuzyanya mukuti,
Nanti mukuuzya vivyo, uzye kwene mutatala muzya alendo
Pa wanda wa upinguzi,
Kutatala kwaloleka umuntu nanti wenga
Lino yanyemula icala ca muntu mwipe nu kucitwala uku malindi ku kuziika,
Antu yonsi yakasukilila icala cakwe.
Ata see, ala fwandi lyene musikuicuzya sile?
Lyene Elifazi umwina Temani aasuka Yobo ati,
“Uzye umuntu angaya wamuzano kuli Leza?
Uzye wemo ukuti Leza Wamaka yonsi akasekelamo
Limwi wemo ukwelenganya ukuti pano sile ukamoopa
Ala awe! Asi avivyo foo! Apamulandu wakuti wemo waifya apakalamba sana.
Lino anyonko yatacili yakuwezezya impa zino yaazima kunuli,
Yano yuvwanga ulusala wemo wayimanga amanzi,
Waomvizye amaka yako akuzunguka,
Watazyelanga yamukamfwilwa uleka yapita ukwaula utwakuyalongelezya.
Ee, lyene kucilole! Ali cino amasyamo yonsi yaa yatiyakwizila.
Ali cino lyene napa manso yako patipaya akanda,
“Uzye kwene ica cumi Leza wikalila apatali sana umwiyulu?
Fwandi cico kwene cino wikala apatali, acino wemo ukuvwangila uti,
Pano wene amakumbi yamuvimbilikizya,
“Owe we Yobo, simanye ukulonda ukulondela imisango yampiti
Ala mwine antu yaya walanga yasendwa mpiti na mulamba lino insita yao itatala yafika.
Antu yaya nu kwipa kwao, yanenanga Leza yakuti,
Lelo kwene nanti cali vivyo, a Leza kwene uwayasambazizye
Antu akacita vyaololoke yakazanga nga na antu akaele nayo yakaseka
Yavwanga yati, ‘Cumi kwene anisi itu yavunukwa,
“Ali cino fwandi wemo Yobo, uwauvwana sile na Leza wako
Wemo ule upokelele amasunde yakwe yano akakupeela,
Ndi wala waweluluka kuli Leza Wamaka yonsi,
nu kusuula ndi wasuula ivyuma ivili wakwe zaabu waku Ofili,
ale lyene Leza Wamaka yonsi alaya wakwe zaabu wako,
Ndi wacita vivyo, lyene ulazangila muli Leza Wamaka yonsi,
Lyene alino ulati ndi wapepa kunoli, nawe akuuvwa.
Lyene ulaya nu longo mu mulimo onsi uno ulelengaya ukuomba,
Pasi pano Leza akapulumula antu ya mataki na acilumba.
Leza akatuula umuntu uwakaele,
Lyene Yobo aasuka ati,
“Nilelo kwene nkuilizyanya cuze kuli Leza,
Si cange cizipe imanye kuno Leza akuzanwa,
Awe cumi ngano naya nailizyanya kunoli.
Ngano naya nayuvwila nenga ukwasuka kwakwe Leza,
Uzye kwene Umwene aliwe angaomvya amaka yakwe
Angatala andole ukuti kwene umuntu wi
“Akula nalulumba, nalungama ukunkolelo,
Ndi namulonda ku katutu kuno akuombela, ala nsikumuzana kweneko.
Lelo kwene Leza wamanya imipitile yane yonsi.
Nemo lyonsi nkalondela umu ntampulo zyakwe,
Nemo lyonsi nkawaka amasunde yakwe yano akanena.
“Umweneco ataya na kwaaluka,
Pano umwisikulu wamanya vino alancitila,
Fwandi cico kwene ali mulandu kwene uno nkuvwila intete
A Leza kwene, uwataleka kuti umwenzo wane utovoke.
A Leza aliwe akandenga ukuvwa intete,
“Uzye pacani cino Leza Wamaka yonsi wakana ukuteyanya zuwa
Antu aipe, yene yakasimpula impopo zyamuli yanande yao
Yasenda yapunda ya ana asyale
Umu nzila namo yakatazyela apina,
Alino kwene yakalenga nu kuti alanda yasapika
Lyene yakazombola ingano mu vyalo ivisi vyakwao
Usiku onsi yakulala citutu, pano yuulilwa vyakuvimbala.
Kungwi wensi akafuma uku myamba akasilila sile apa mili yao.
“Lyene antu kwene yayo yakasompola ana asyale ukwi yele,
Alanda yakapita sile tupu, yatakwata ivyakuzwala foo.
Alanda alio yakaponda, iyakanda nu kufena amatingi
Umu musumba, unguvwa kuno antu yakung'onta nu kupumbuka.
“Fwandi akuno yali antu yamwi yayo yatasakamala uluswepo,
Ulazana ukuti icipondo cene calaya katondo tondo,
Cizelele akalolela apa nsita yakwe namukokolo.
Antu amusango uu yasilonda uluswepo foo.
Yonsi yao, yakautuka uluswepo lwa kasanya.
“Fwandi nawe Zofala ali vino walanda wati,
Vivi kwene vino amanzi yakauma,
Nupya kutange kuye nanti yamwi akuti yayiusye.
Pano antu aipe yakacuzya ing'umba,
Fwandi Leza, umweneco uku maka yakwe,
Limwi nalyo Leza akaleka antu kwene yayo aipe,
Antu yayo aipe yakaiza iyapulama pa kasita akanono sile.
Uzye umwi angakana ukuti avino cikaya?
Lyene Bilidadi umwina Syuwa aasuka,
“Owe Mwe! Silolini vino uwene nu ucindami
Uzye aweni angapenda ivita vyakwe Leza, ivikamuombela?
Uzye kwaya umuntu akacita vyaololoke pa manso yakwe Leza?
Nga vino nanti umwezi kwene usiwala icifumaluke apa manso yakwe Leza?
Ale fwandi umuntu uwasilesile wene cisi nako,
Lyene Yobo aasuka ati,
“Iye mwe, we Bilidadi vino wantulanya ne mbulwa maka!
Cumi kwene wamanya ukusunda imbutuma wakwe nene.
Uzye aweni wino ukwelenganya ukuti kuli umwi anguvwa
“Ala mwine imiyeye ino ikazanwa uku mpanga ya afwe ikakankamala sile.
Impanga ya afwe yaya apa swe lwakwe Leza,
Leza wanza iyulu umu lwelele, ilya kwikasa lilunji.
Wika amanzi avule umu makumbi. Wasunga amanzi yayo anyome
Lino umwezi wakoma,
Alino Leza azingulusya icisilwa apa manzi,
Apikalila iyulu pene pakatelengana uku ntete,
Amaka yakwe Leza alio yamyalalike yemba,
Umupu wakwe uwalenzile ukuti iyulu lyaloleka iliyengese.
Vyonsi vivyo, atumwi tumwi sile
Yobo atwalilila nu kuvwanga ati,
“Nemo nalapa nati, ‘Leza umwiyulu wiyo Wamaka yonsi,
Insita zyonsi lino incili nu umi,
imilomo yane italatala ivwange ivya ufi,
Ntalatala nezye ukuzumilizya ukuti mukuvwanga vyacumi,
Ntalata ukulanda ukuti nemo nkacita vyaololoke,
“Si lekini vintu ivikaponela antu aipe viponele anisi yane,
Uzye umuntu umwi wiyo atamanya Leza angakwata upaalilo,
Uzye kwene Leza nawe anguvwa ukupapata kwakwe,
Uzye wene angazangila muli wiyo Wamaka yonsi?
“Namamusambilizya fwandi,
Endi, mweisikulu mwailolela cico mpiti.
“Leza akatala alolela kweneko,
ana yao nanti yangavula uli,
Asyala nayo yalafwa uku mpungo.
Antu aipe nanti yangalonka siluva,
vitakweti incito nanti imwi kunoyali.
Antu aipe yakaikuulila sile amang'anda
Apa nsita imwi yakusyalikizya akama yayo yalalambalala pansi,
Ivintu vyakoofya vilayapumikizya wakwe mulamba akapongwela,
Umuza uno ukatunkila uku ufumondaka ulayakumpula,
Umuza ukuyapupanya nanti yangezya uli ukupuuka.
Lilya kwene lino yakuti katuutuke,
“Akuno yaya imikoti muno antu yakaimba siluva,
Imbuulo ikaimbwa umu musili,
Apa kumala imfinzi antu yakakozya inkozyo.
Akaya mwenemo umukasi yakaimba yamwimbwe
Alino umu musili kwene ali muno mukamela ivyakulya.
Umu mawe amu mukoti uwo umukafuma amawe yakwe safilo,
Lyang'anda atamanya nanti panono inzila iyakwingilila umu mukoti,
Kutatala kwaloleka cisama nanti icilyanyi icili consi
“Antu yene yakatukula amawe nu kuyatamola.
Yene yatulula amawe suka iyafumya mwenemo
Yakanengula intulo zya nguzi suka iyasokola ni vyafisama umukasi.
Amano kwene yayo, uzye tungati aukwi kuno yafuma?
Kutatala kwaya umuntu uwamanya inzila iyakuila ukwaya amano.
Itenga likuti, ‘Asi muli nene umwaya amano.’
Amano yayo yatange yakalwe na zaabu uwamutengo
Amano yatangakalwa na zaabu waku Ofili,
Yene yaluta ukucindama kwi lola iliyengese, ilyakwe kilisto.
Ukucindama kwa mano kwaluta ukucindama kwakwe kolali na yasipele,
Ukucindama kwa mano kwaluta
“Uzye amano kwene yaa yafuma kwi?
Iviumbwa vitange vitale viyalole.
Uononesi ni mfwa navyo kwene vikavwanga iviti,
“Leza wenga mpo, aliwe wamanya inzila iyalungama ukwaya amano.
Pano wene wamanya na kuno impanga yonsi yapelela.
Lino Leza wapimile amaka ya muza,
wapima ni mvula pano ingatonyela ipelele,
Waweni ukuti vyonsi vivyo ivyamano.
  Fwandi lyene ali vino wanenyile nu muntunze ukuti,
Alino Yobo atwalilila ukuvwanga ati,
“Iye mwe, ndi cakuti nali vino umu manda yakucisila cali!
Leza wali nani lyonsi nu kunkozezya,
Yaya yali amanda yano nali nu ukankala wa ulumendo wane.
Yawe Wamaka yonsi, wikalanga nani
Iviteekwa vyane vyavovomokanga iziya lino nailyokezyanga.
Lyonsi ndi kwaya ukukongana kwa nkombe zya muzi,
Ulola sile kuno alumendo yasempa, yafuntuka.
Intunguluzi zilinzile zyaya mya! Zite ukuvwanga,
Nanti aya simucindikwa yonsi, ala yata ukulanda, yikala cele.
Umuntu ali wensi uwandolanga nanti ukunguvwa,
Umulanda ali wensi uwalonda uwazwilizyo kunondi namwazwanga.
Wiyo wensi uwaponelwa nu uzanzo utalangane,
Lyonsi nemo nacitanga ivyaololoke,
Nali nene indi linso lya mpafu, ni kulu lya vilema.
Nali wa mukwasi wa yalanda.
Uwaluvyanya wene namutamanga umu nzekete,
Nemo natailanga ukukota, ukukwata amanda avule wa mukoma,
Natambilizya imisisi yane uku luzi ukuli amanzi avule,
Umuntu wensi wandumbanga,
Yonsi yakutikanga nu kuteya amatwi kuno ndi.
Nga namala ukulanda kutayanga nanti wenga nupya ukusumba penepo izwi.
Umuntu wensi wayapokelelanga kwati avino alimi yakapokelela imvula ya mooko.
Na lino nkuyanena, ala nkuyasekelako,
Wa mwene wao, nayatungululanga inzila isuma ino nayasolwela.
“Lelo ndakai yakunsoweka,
Nanti sile amaka yao yatakweti incito,
Amaka yao yasila, pamulandu ni nzala nga nu upina.
Yakapulula amafwa ya mpanga umu lwanga
Ala lyene antu yonsi yakuyasowa
Yakwikala umu mawe, umu macele nu mu mikonko.
Yakukavya umu vipupa wa nyama zya mpanga,
Ana yao lyene yali sile wa viwelewele, yatakweti izina,
Yao kwene ali yano yakanseka umu nyimbo,
Yampata wakwe cimwi, nu kuntaluka yantaluka.
Nampo nga pamulandu wakuti yalola kuno Leza watovola ulapwa wane
Fwandi lyene iumba lyonsi lyatilinkatukila na maka yonsi,
Konsi konsi yati yancilikila kusi nanta umwi uwakuyalesya.
Yiza ingilila umu milompwelo yamu cimpinda.
Ivyakungofya vyanduta amaka. Ucindami wane watiwononeka
“Kwene lyene indi umupipi ni mfwa. Amanda ya ulanda yati yanzana.
Ndi kwala kwafita, ulwale ala watandika ukukonkonta umu mafupa.
Leza watamfyambata pa nsingo, nu kunyonga insalu zyane.
Watamvumvunya umu matipa, lyene nkuloleka wa lukungu ni twi.
“Acino fwandi, nalila kuno uli lelo kusi ukunjasuka,
Nalola kwati lyene watunsangokela uku ncuzya na maka yako yonsi.
Umuza ukungulula sile. Watumvwintila
Lyene natimanya ukuti watuntwala ku mfwa sile.
“Lelo kwene nanti caya vii, intatazile incuzya umulanda nanti wenga,
Uzye kwene mwe, asi nene napapatilanga yonsi acululukanga?
Natailanga isyuko, lelo napokelela isyamo.
Munda yane mukuvundoka nu kunyongotoka ukwaula ukuta,
Nkapita lyene umutondowele, kusi nu wakunkomelezya
Ya nkusa ali yano yasanguka ivyuza vyane. Tukupita na yasinsimwe.
Lyene umwili wane watiufita na fititi.
Nuvwanga inyimbo zya nsansa,
“Nemo napangana mpiti na manso yane ukukana lolekesya pali mwali.
Nga fwandi lyene cino Leza wa mwiyulu wampeelela icilambu cii icani?
Uzye fwandi uononesi wene usiponela antu aukakasi,
Uzye Leza asilola imiyele yane yonsi,
“Uzye kwene natazile intumpoka nanti ukucenjezya antu?
Ndi cakuti Leza wali nu kumpima apa cipimilo icisitumpoka,
Ingazo zyane ndi cakuti zyatazile izipumba inzila,
Lyene umwi kaize alye vino nakomiile,
Ndi cakuti natala nakumbwa umuci wa muntu umwi,
lyene fwandi uwane kaye akelekele umonsi muze nu kulala yalale nawe.
Pano kwene ndi cakuti nacita cimwi iciipisye,
Ngano naipembela umoto nemwisikulu uwa kungoca nu kundovya,
“Ndi cakuti natazile imfyenga aomvi yane,
indacita cani lino Leza alakatuka? Indamwasuka uli
Pasi pano nayo kwene yapanzilwe umunda wakwe nene kwene.
“Uzye kwene intasakamalanga alanda lino yalondanga uwazwilizyo?
Uzye natazile indya nenga ivyakulya lino yamwi yakucula ali wakwe yakasiwa?
Nemo Leza wandelanga wa mwana ukutandikila sile uwance wane,
Ale, uzye kwene natala nalola umupina akalonda insalu,
nga nani imuta apita ukwaula kuti imupele ivyakuzwala,
“Nemo panondi, ndi cakuti limwi natazile inkatusya ikasa lyane,
awe cumi, inkawe nalyo, iciye cane cikavunikile muli namfyumfyu.
Ukali wakwe Leza unjizile. Alino nu kuya kwene nemo,
“Nemo intatala nasumba amano ku vyuma,
Ntatala nakwata icilumba apamulandu nu wingi wa vyuma vyane.
Ntatala napepa ilanzi nanti lingacindama uli.
Ivintu vyonsi vii vitatala ivindetela amezyo aku vipepa
Vyonsi vivyo ndi cakuti navicita fwandi ale icansambu,
“Nemo ntatala nasekela mwenemo, apakulola kuno anisi yane yasyama,
Ntatala napeela akasita uku kuzumilizya ululimi lwame lwaifya
Antu yane yakavwanga lyonsi yati,
Kutatala kwaloleka umwenyi uwiza apane, uwakuti alale apanzi.
“Nemo ntatala nafisa antu amaifyo yane.
Nsiuvwilila ivya kunzi vino antu yakulandalanda.
“Owe mwe kalanda we! Uzye aweni angamvwangila kweneko,
Alino lyene ipepala kwene lilyo ningatemwa ukuti yalikambatike
Ningatemwa nu kuivwangila nenga apa mipitile yane kuli Leza.
“Ivyalo vyane vitatala vyandetelela, pano intavivile,
Intatala nalya ivyakulya vya mwenemo, ukwaula ukuti ntale ndipile aomvi yane,
Ndi cakuti vino nkuvwanga ivyaufi, ivilimwa vyamu calo kavilokote, nanti vipokwe,
Ali vino antu yaya yatatu yatile ukuvwanga na Yobo, apamulandu wakuti wene wasininkizye ukuti uwa kayele. 
Lyene ali vino umuntu wenga wene pasi pakusoka. Izina lyakwe, a Eliu umwana umonsi wakwe Balakelo umwina Buzi, uwamu luko lwakwe Lamu. Wasokile Yobo apamulandu wakuti wene waiweni ukulungika ukuluta pali Leza. 
Wasokile kumwi na yacuza yakwe Yobo yatatu, apakulola ndi vino nayo kwene yatonta uku vwangana na Yobo. Pano lyene cakola ungati nayo kwene yazumilizya ndi vino Leza angaponga. 
Lino Yobo yapazyanyanga na yacuza yakwe, Eliu watenzi sile cele ukwaula ukuvwanga. Wapile umucinzi uku ikolo, pano wene, wali ali mwance pali yonsi. 
Walanga walola ukuti lyene ivyakuvwanga vyasila, alino nawe wakatwike, akalipa sana. 
Alino lyene Eliu umwana umonsi wakwe Balakelo uwamu mutundu wakwe Buzi, atolelela avwanga ati,
Ali vino nalinelenganya umu mwenzo wane nati akombe kayatale yavwange.
Lelo umupasi wakwe Leza,
Asi ukukota kutupu ukungalenga ukukwata amano,
Caleka namwe tezini kutikini kunondi,
“Nemo nali nkulondela ilyasi linu lyonsi lino mwali mukupazyanya.
Nali nkwelenganya sana lino mwali mukuvwanga.
Ali cino fwandi mutavwanga muti,
Nemo nsikutala mvwange wakwe vino mwali mukuvwanga.
“We Yobo, we! Ala mwine antu yaa yatiyazuka cele.
Nemo nali nkulolela sile.
Acino lyene nani kanasuke,
Ivyakuvwanga ninkwata ivivule.
Munda yane mukutopota wa vipolwe vya wengwa,
Fwandi apakuti inde mfute, suka natala navwanga.
Umukulanda kwane kusi nanta kumwi kuno namanyomelela.
Nemo ntamanya ivyakulyombeleka awe.
“Ali cino fwandi we Yobo, uvwa kuno vino nkukunena.
Kankunene ivili umu mwenzo wane.
Umu mwenzo wane mumafuma umuvwango wa mano.
Pasi pano umupasi wakwe Leza ali uno uli muli nene.
“Wemo ndi cakuti ungaya ni vyakwasuka,
Alino wemo ulinzile umanye ukuti nene nawe,
Fwandi kusi nanti cimwi icingalenga kuti wemo uwaoopa nene,
“Umu cumi nemo nalinkuyuvwila ne mwisikulu,
‘Nene wa mwenzo uswepe, ntacita icintu nanti cimwi iciipe.
Leza sile ali wino akulondelezya sile umwakumpelela umulandu
 Watanyepa amaulu yane umu minyololo,
“Ali cino fwandi nemo ne Eliu inkukwasuka nati,
Uzye pacani cino ukunenolela Leza,
Leza apa nsita imwi angavwangila umu musango umwi
  Leza akalandila antu umu viloto numu vilolwa vya usiku,
Akula lino yakaswile, alino nawe ayatotoza amazwi yakwe.
Ali pakuti ayafuntusye uku micitile iipe,
Ali pakuti apususye ni myenzo yao itakafwililile,
Limwi nalyo, Leza angayakalipila ukupitila umu ulwale
Alwale limwi lino akasanda kakaya uku mwenzo napa lulimi,
Limwi umwili ungasyala sile wa kasote uku kondoloka,
Lino umi wapalamila ku cifulo ca yafwe.
Limwi nalyo, pa angeli amazimbi, Leza angatolapo wenga
Umungeli angatezela alwale yayo nu kuyapapatila ati,
Mukwai, cikaya icakuti ni mili yao iyateketa sile kwati iya twance.
Awe lyene iyalumbanya Leza apa kuyakwatila uluse.
Cila wenga alalanda apaswe ati,
Leza wampususya ku mfwa nu kuleka lyene inje nu umi,
“Fwandi vivyo vyonsi, ali vino Leza wacitila antunze
Apakuyapususya ku mfwa,
Ali cino wemo Yobo, sumba amano kunondi ne Eliu,
Ndi cakuti watukwata ivyakuvwanga, ale vwanga tuvwe.
Ndusi ni cakuvwanga, ale lyene utezye sana vino nkukunena.
Eliu atwalilila ukuvwanga ati,
“Namwe kwene mwe antu yamano, muvwe amazwi yane,
  Mwamanya ukuti ikutwi ali lino likapusanya ivilandwa,
Ali cino fwandi naswe kwene katulondelezye icingalungama,
Yobo umweneco watavwanga ukuti umulungame,
Nanti angala nindungika,
Uzye mwemo mwatala mwalola umuntu uwaya wakwe Yobo?
Yobo akapita na antu akacita iviipe,
Yobo akavwanga ati,
“Ali cino fwandi muvwile navwanga ukuti
  Leza akalinganya pali vino umuntu akacita.
Cumi kwene, Leza ataya nu lufyengo, awe.
Nupya kutatala kwaya umuntu nantu wenga pano nsi
Ndi cali icakuti Leza atale afumye mupasi wakwe pano nsi,
lyene ivintu ivyaumi vyonsi vingalowa pyu.
Ndi cakuti uli namano yakwiluka, uvwa cico,
Uzye umuntu uwapata ulungami, aliwe angateeka antu?
Uzye aweni anganena Leza ukuti uwa ciwelewele?
Wene nu kuntunguluzi kwene atakwata akasoozi,
Yene yakafwa mu kupumikiziwa, usiku pakasi.
Wene akaceceta imipitile ya muntu,
Kutaya ukwafisama, nanti ukwazika,
Leza asimanyisya umuntu uwanda wakumwamilapo,
Akalovya acindami apaula ukuyuzya umulandu,
Apa mulandu wakuti wamanya mpiti ivicitwa vyao,
Akatimbolela yakaifya apa manso ya antu,
apamulandu nu utalami wao
Apa mulandu wakuti yapatikizye alanda ukupunda,
Ale lelo tuti Leza ndi cakuti atakasi ukuyaasuka,
Ali cino fwandi Leza akalungamika imitundu na antu,
Uzye akunoli umuntu wino anganena Leza ati,
Unsambilizye ivintu vino nsikulola. Ndi cakuti naluvyanya,
Umu mulandu ndi uu ndi cakuti utange uzumile upinguzi wakwe,
Antu ya malango na wensi umucenjele,
‘Yobo akuvwanga ivyaula amano,
Ali cino nu kumwezya, yangamwezya sana,
Na piifyo lyakwe wene walundilapo ukutalamila Leza.
Nga alino Eliu atwalila ukuvwanga ati,
“Uzye icisuma kuti wemo uvwange ukuti wewe mulungame
Nanti ukuuzya Leza uti, ‘Uzye icani cino nkalonkamo,
Lyene nemo namakwasuka pali ponga na yacuza yako kwene.
“Tale sungamila umupela, umwiyulu!
  Ndi cakuti wamuluvyanya amaila nyanya,
Ndi cakuti ukazifya, ivyani vino ukamupeela,
Antu yauze, ali yano ukwifya kwako kukacuzya
Antu yakuilizyanya pamulandu wakufyengelekeziwa.
Lelo kusi nanti wenga akavwanga ati,
Aliwe kwene akatusambilizya ivintu ivivule
Ndi antu yamwi yalaizya uwazwilizyo, Leza wene asiyaasuka
Endi, Leza asiuvwa ku kupapata kwao ukwasilesile.
“We Yobo, icumi wewe ungavwanga ukuti utangalola Leza,
Wemo walola kwati Leza atange akukalipile zuwa
Ala mwine Yobo, ukuicuzya sile ni vyakuvwangavwanga.
Eliu atwalilila nu kuvwanga ati,
“Wemo Yobo tekela sile uleke nkulondolwele vino nkuvwangila Leza.
Amano yonsi nemo yaya avunguluke,
Pasi pano nemo vino nkulanda, visi vya utumpe foo.
“Ukuya kwene nanti Leza uwa maka,
Asilonda yakaifya yatwalilile ukuya nu umi,
Leza akacingilila antu akacita vyaololoke,
Lelo ndi cakuti yamwi yanyepwa umu myando,
Leza akayalanga uyi uno yacisile,
Akaleka kuti yuvwikisye vino wayasopesyanga
Ndi cakuti yatontela Leza nu kumuombela, lyene yangaya nu longo amanda yao yonsi
Lelo ndi cakuti yakana ukuvwila, yalalowa uku lupanga
“Lelo antu asi yapefi yakaikala asoke,
Yakafwa lino yacili ance,
Lelo Leza akapususya yao akucula uku ucuzi wao.
Fwandi nawe kwene Yobo, Leza akalonda uku kupususya
Lelo antu aipe yatulumanikanga upinguzi wao nu kukalipilwa.
Utekele utaleka amafukakanwa yakusombe,
Akama, nayo kwene uwayalolwela icili cimwi kwene na alanda.
Utaluuka insita ya usiku, lilyo lino antu yonsi yakayalilwa kuncende zyao.
Uwacenjela nu kufuntuka uku viipe,
Tala elenganya pali vino Leza waya nu ucindami
Aweni angamulangilila ivyakucita? Aweni angapama
Wemo ule wiusye sile ukwika amano mukulumbanya imilimo yakwe Leza
Antu yonsi pyu, yakalola ivicitwa vyakwe Leza,
Icacumi amano itu yatange yafike penepo
“Leza umwisikulu aliwe akatola amanzi yamuli yemba,
Nga alino nayo imvula itandika ukuvovomoka
Kutaya nanti wenga uwamanya vino Leza akasansata amakumbi,
Usilola sile vino Leza akaivimbilikizya na kungwi,
Vivyo vyonsi ali vino wika umwakusungilamo antu
A Leza umwisikulu aliwe wafumbata inkuwa mu makasa yakwe
Icikapangalasya ali cino cikakolelela ukupona kwa nkuwa.
“Ukukulukunta nu kupanta kwa nkuwa
Kutikini! Muvwe vino izwi lyakwe Leza likuuza,
Wene akumyantula inkuwa apisika ya luwanzi lwi yulu,
Nga alino ipalondelela penepo icilulumo cizwi lyakwe.
Icumi cumi Leza akayazungusya pali vino akacita,
Wene akanena kungwi ukuti aponele pansi,
Pakuti antu yonsi yano waumba atulange vino akucita,
Papo kwene ala ni nyama zya mpanga zyatandika nu kuweluluka
Icipunga cikafuma uku katutu,
Leza ndi waputa umupu wakwe, mpaka cuuma apangwa
Akazuuzya amanzi umu makumbi. Amakumbi nayo
Umweneco kwene aliwe akapisyanya amakumbi,
Cino Leza waletela amakumbi ni mvula pano nsi,
“Ali cino fwandi we Yobo ikala cele, utezye amazwi yaa!
Uzye we Yobo, wamaya vino Leza akapisya ivintu vii?
Uzye wamanya vino amakumbi yakanyinyinda umwiyulu umu lwelele?
Tala lola vino wemo ukatumuka iyevu,
Uzye kwene wewe ungatala uwazwe Leza ukukonzolola uluwanzi lwa mwiyulu
We, ukulonda tuvwange vyani pali Leza?
Nemo nsyakunena Leza ukuti leka nalukuvwanga!
“Limwi limwi uluswepo lusiloleka,
Ulola nu kukaeya kwaswepa. Ala Leza wikala umu ucindami wakwe,
Wacila yonsi pyu uku maka nu ulungami.
Fwandi antu yafwile ukumoopa.
Lyene Yawe aasuka Yobo umwi zwi ukufuma mu cipuupu.
“Uzye wewe weni, wemuno ukuuzikisya nu kuvulunganya vino napingula?
Ale ndi wewe monsi monsi, katuka zwalila,
Uzye we, akuno wali lino naumbanga insi?
Uzye wamumanya uwapimile ukulu wa nsi,
Aepi pano incesi zya nsi zyasimpwa?
Lino intanda zyapa macaca zyumilanga utupundu capamwi,
  Aweni uwayazile ivisasa nu kucilikila yemba,
Ala anene natoozile kungwi nu kumuvimbilikizya pali yemba.
Nene napimile yemba apakupelela,
lilyo lino namunenyile inti, ‘Papo ali pano uce uwapelela
“Uzye Yobo ukufuma pano wavyalilwe, watala wapima insita,
Uzye watala wanena akatondo ukuti kalemelele insongo zyonsi
Uluswepo lwa katondo lukasenula imyamba ni mikonko
Uluswepo lwa katondo lukazyatika antu aipe,
“Uzye wemo watala wafika pansi pansi apa ntulo zyakwe yemba?
Uzye kwatala kwaya umwi angatulanga impongolo zya mfwa?
Uzye watala wamanya apafika ukulu wa nsi yonsi.
“Uzye wemo wamanya ukwikala uluswepo,
Uzye ungatala utungulule uluswepo ni mfinzi,
Cumi kwene wemo wamanya vi vyonsi,
“Uzye wemo watala wafika kweneko kuno nakoozezyanga kungwi,
Ivintu vivyo ne Leza nkavisunga apakuti vyaomba pa nsita ya ucuzi,
Uzye wemo wamanya kuno ilanzi likatunkila,
“Uzye aweni uwimvile imikolwa ya mvula umwakuti iyapongolokela?
Uzye aweni akatonyezezya imvula umu ncende umutaya antu,
Uzye aweni akakontelela umu mawanga, umwakuti ni sote ilifuluma?
“Uzye imvula yakwata isi, nanti aweni akavyala ulumi?
Uzye nyina wakwe cuma aweni? Uzye nyina wakwe suumi,
Uzye aweni akaleka amanzi yakome ndi, wiwe,
  “Uzye we Yobo ukweti amaka akulundinkanya iminyololo,
Uzye wemo ungatala ulenge ukuti intanda zyawalila,
Uzye wamanya icikalenga kuti ivya mwiyulu vimwi, vyapitana?
“Uzye wemo unganzinkila amakumbi,
Uzye ungatala unene imvula kuti imyantule
Uzye aweni akapanda campompo amano,
Uzye aweni uwakwata amano akukolonganika amakumbi,
nu lukungu lwa munsi lutipe nu kukambantana,
“Uzye wewe ukalemela yacisama inyama zyakuti yalye?
lino tukawatalala umu macele yao,
Uzye aweni akateyanyizizya mwankole icakulya,
Uzye we Yobo, wamanya lino yataala yakavyalwa?
Uzye wemo ukapenda imyezi ino inyama zikakwatilapo iyele,
Uzye wamanya akasita kano zikasulama nu kutuula,
Utwana ndi twala twakulilila sile, nu kukoma twakoma,
“Aweni uwalenga ukuti colwa aipitila umwisikulu?
Nene, ne Leza, anene naleka ukuti aikala umu lwanga,
Fwandi ali cino wene wasoka icongo camu misumba.
Wene akapitana sile umu myamba umwaya ivyakulya,
“Uzye imbo ingakuyela ukuti iyakuombela,
Uzye ungatola umwando nu kunyepa imbo umu nsingo,
Uzye ungasintilila umu mbo pamulandu wa maka yano yakwatisya?
Uzye ungatala uwailolela kuti ikolonganike ingano,
“Amapa ya mbuni yakalambana sana apakuipumpunsya ni nsansa,
Imbuni ikatela amayayi pansi,
Isiiluka ukuti ingazo zya antu zingayatamola,
Ikaikolanya kwati asi ali yeneco ya mayayi.
Anene ne Leza nimile imbuni amano.
Lelo kwene ndi yati kisimule pa, awe cumi aleka leka.
“Ale lelo Yobo, uzye awewe walenga kuti imfwalasi iye na maka?
Uzye wewe walenga kuti imfwalasi yatoloka amalimba wakwe makanta,
Imfwalasi zikatununta umu manyika nu kuyakuulizya kuno kwaya inkondo.
Imfwalasi zyaposya sana nupya pataya cino zikaoopa,
Ivyanzo vino yayo akakwela pa mfwalasi yakasenda,
Imfwalasi yene ingamala impanga ni mpanga ukwaula ukwimilila sika.
Lyonsi lino inyenjele yalila yene iti nu kuti, ‘Eya!’
“Uzye mweye akasambilila kuli wewe ivyakupapuka,
Uzye wewe ukanena cipungu ukuti apapukile umwiyulu apatali,
Pano cipungu akaikala apa mwamba usanzuke,
Papa kwene, ali pano wene akacevezya lwapatali,
  Cipungu wene akalukizya utwana twakwe ivya wazi,
Yawe nawe anena Yobo ati,
“Uzye ukulonda ukuti uwampazya nene ne Leza Wamaka yonsi vwile?
Lyene Yobo nawe aasuka Yawe ati,
“Amazwi yano natimvwanga, akuzaila sile we Leza.
Natimvwanga mpiti caticisila, intange nswilizye nupya, awe.”
Lyene Yawe nupya kwene avwanga kuli Yobo umu cipunga.
“Ale zwalila tuvwe, ndi wewe monsi monsi.
Uzye kwene Yobo wewe ukunena ukuti
Uzye nawe wakwata amaka wa maka yakwe Leza?
Ndi cakuti cili vivyo, ale fwandi uizwike ululumbi nu ukankala,
Ale lyene soka tuvwe,
Zyuluka umuntu ali wensi uwa cilumba nu kumucefya,
Yonsi kwene uyazike pamwi mu musili,
Ndi cakuti avino umacita, ale lyene nani namakutaizya,
“Tala elenganya pali Beemoti Anene namuumba ndi vino nakuumba we Yobo.
Ungalola sile vino waya na maka umu musana.
Umusinda wakwe utupu, wautonkomalika wa muti, umukelide.
Amafupa nu mongololo vyaya ivikome wa vyela,
“Civu inyama imwi ikatame apa viumbwa vyonsi vino ne Leza naumba.
Nene nalesya civu ukuti ataikala umu myamba,
Civu akaikala umwi sanga,
Akauwa umu visao vya mpupunga zya mpunga,
Nanti watuwila pansi pansi apa luzi, awe wene asisakamikwa,
Aweni angatala amuleme ukwi swelo?
Empty verse
  “Ale nupya Yobo tala lolekesya icinyama cino yakati ci Leviatani!
Uzye ungapisya umwando umu mizeka ya mpuno yakweco?
Uzye kwene cingatala cikupapate, nanti ukukulyombeleka na mazwi afuke?
Uzye munguvwana naco apakuti cakuombela,
Uzye ungacinyepa wa kunyi kano umuntu wateka,
Uzye alondo yanguvwana kuti yacikazye?
Uzye ungacitulola apa mwili uku kuomvya cimunkowa nanti isumo lyakuswelela?
Ale tala ezya ukucikumya umwenzo, umalola vino umailetelela.
“Ala cisi cakwezya ukwelenganyapo ukulema ci Leviatani.
Ndi cakuti kusi umwi angaposya kuti acisonkomole,
Uzye aweni angiza ailizyanye pali nene,
Kantale indondolole vino amaulu yakweco yapangwa,
Kusi umuntu nanti wenga angacifuwa impapa,
Uzye aweni angacasamula akanwa akazingulukwa na mino,
Itundu lyaciko lyakwata imilongo ya nkwela zya visyangu.
Zyakambantana icakuti kusi umuza ungapita mwenemo.
Zyakambantana wakwe cimwi
Ci Leviatani ndi catisya, mpaka insase izisaata,
Alino umu cilomo cakweco mukafuma ivimbilimbili vya moto,
Umu vipuno, namo mukafuma icunsi kwati amanzi,
Umupu uno cikafuta ungasonteka makala, nu mucilomo cakweco,
Lyene umu nsingo yakweco umwayela amaka,
Imimfyompo yamu minyefu yakweco yalemana,
Umwenzo wakweco wakoma kwati iwe,
Ndi cakuti cakatuka, antu yamaka yonsi yakaizakazila sile,
Lyene Yobo aasuka Yawe ati,
“Nemo natimanya ukuti wemo wakwata amaka akucita icintu icili consi,
  Wemo wanguzya ningo uti,
  “Wemo wali wanena wati, ‘Utezye nga nani namalanda.
Mpiti nakumanyile ukupitila muli vino nuvwanga kuli yauze.
Ali cino fwandi nawezya umuvwango wane onsi.
