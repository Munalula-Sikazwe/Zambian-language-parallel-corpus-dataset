Ya ali mazwi yakwe Neemiya umwana umonsi wakwe Hakaliya:
Alino Hanani, wenga apa inane, afika pamwi na antu yano wafumile nayo uku mpanga yakwe Yuda. Alino nani injuzya apamulandu wa antu yaya yano yawelulwike umu uzya alino na pamulandu wa musumba wa Yelusalemu.
Nayo yangasuka iyati, “Antu yayo asile pasi pakucula alino ni nsonyi. Iciumba icazinguluka Yelusalemu cawa nu kononeka, alino ni mpongolo zyakweo nazyo zyapya zyonsi pyu!”
Nalanga nuvwa vivyo, inikala pansi indila, inkungumala.
Inti, “Owe mwe! Leza mukulu uwa kwiyulu, we wakoopa! Awewe ukawaka upangano wako kuli yayo yano yakutemwa nu kuyela amasunde yako. 
Fwandi we Yawe kutika, uteye amatwi yako kunotuli. Yula amanso utulolekesye. Uvwa ukupapata kwakwe nene ne muomvi wako lino inkupepela aomvi yako, aina Izlaeli, usiku nu musanya. Nkuilongwela na maifyo itu, swe ina Izlaeli. Nene ne mwisikulu pamwi ni ng'anda yonsi yakwe tata, ala twifya. 
Swemo twakusangukila. Tutayela amalamulo yako, ni vipope pamwi na masunde yano wapile umuomvi wako Mose. 
 Nga lelo, ungala uwiusye amazwi yano wanenyile umuomvi wako Mose uti, ‘Ndi mwe ina Izlaeli mwaca mwamfutatila, ale lyene ndamusalanganyizizya umu antu ya mitundu yuze. 
 Lelo ndi cakuti mwaca mwawela kunondi mwalondela na masunde yane nu kuyasunga lyene antu inu, yayo aya umu uzya nanti yangikala uku mpela ya nsi, ndayakolonganika nu kuyawezezya apa ncende iyo ino nasonsile ukuti yampepelamo.’
“We Yawe, ala yaa aomvi yako nupya antu yako kololo, yano we mweneco wakulwile uku maka yako nu ku makasa yako. 
Lyene sungala uuvwikisye ipepo lya muomvi wako namapepo ya aomvi yako yonsi yano yatemwa ukucindika izina lyako. Napapata, ungaleka lyene umuomvi wako aye nu longo. Leka nu kuti umuntu wii, umwene Alitakisesi, aye nu luse kuno ndi.”
Umu mwezi wakwe Nisani, umwaka uwalenga amakumi yaili akuteeka kwa mwene Alitakisesi, natoozile waini nu kupeela umwene. Wene atatazile alole vino nkuloleka umu undalile. 
Acino umwene anguzya ati, “Uzye pacani cino ukulolekela umu undalile? Ukulwala kwene utalwile, cimwi cifwile ukuti cikucuzya umwenzo wako.”
 Lelo nanenyile umwene inti, “Si kalukuwala uku mwene! Uzye kwene musambazi ningakana uli uku undalila nemuno umusumba wa vikolwe vyane, muno umwaya namalindi yao, watiusyala amatongwa nga ni mpongolo zyonsi nazyo zyati zipya nu moto?”
Umwene ali pakunguzya ati, “Icani fwandi cino wemo ukulonda?”
nga naasuka inti, “Ndi cakuti cingazipila umusambazi ukunjela amizu, angaleka inje umu mpanga yakwe Yuda, umu musumba muno mwalala ivikolwe vyane, kuti nkaukuule cipya cipya.”
Umwene papa pano atenzi nu muci apipi nawe anguzya ati, “Uzye ulwendo lwako lungakusumbila amanda yanga? Uzye kuwela ungaca ukawele lilaci?” Umusambazi ali pakunzumilizya. Acino nani inika insita ya kupita.
Lyene nalunzile na mazwi akuti, mwene, nkulenga mumpeele amakalata apa lwendo akuya langizya alasi aku mbalama ya luzi lwa Yufulate, pakuti yanganzumilizya ukupita ulumi umu mpanga ilya, ince insuke inkafike umu mpanga yakwe Yuda. 
Alino na kalata wakuyapeela Asafu, kasunga wa mutengo wa mwene apakuti ace aka mpeele imiti iyakulepula imbao izya kuti ince mpangile impongolo zya Ng'anda ikulu yakwe Leza, ni zi linga lya musumba alino ni zya ng'anda yane kwene. Fwandi vyonsi vivyo umwene wanzumilizye apakuzana ukuti uluse lwakwe Leza lwali nani.
Acino naile ku alasi aku mbalama ya luzi lwa Yufulate, awe injapeela makalata yano nafumile nayo uku mwene. Umwene wampile ni vita vimwi vimwi ivya kunsukilila ivyali pa mfwalasi.
Lino Sanibalati umwina Holoni na Tobiya umwina Amoni yuvwa umulandu uu, yene yasoka apakulola ukuti kwiza umuntu umwi uwa kuzifya uwikazi wa ina Izlaeli.
Walanga nafika uku Yelusalemu, ntala nikala amanda yatatu 
nga alino nakatwike usiku, ala tuli na antu yamwi. Intayanenyile vino Yawe Leza wane aisile umu mwenzo wane, ivya kucitila Yelusalemu. Ntakweti citeekwa nanti conga suka sile punda wino nakwezilepo.
Lino caya usiku impita apa Mpongolo ya Cifoloma indungama ku Mpongolo ya Citumba. Nceceta muno ilinga lya Yelusalemu lyaongoloka na vino impongolo zyapya uku moto. 
Lyene imfutuka, inja uku Mpongolo ya Kafukoka nu ku Cifula ca Mwene, lelo kutali inzila yakuti punda wino nakwezilepo apite mwenemo. 
Acino usiku intentemukila mu Cifoloma ca Kiduloni, ala inkuceceta ilinga. Lyene inswilila mumu kwene muno nali mpisile nu kwingila nupya umu musumba ukupitila apa Mpongolo ya Cifoloma.
Kusi nanti wenga pali yamusika uwa manyile vino nkucita. Nupya ukufika na pa nsita kwene iya, walanga ntacili nene nanti umwi apa ya Yuda, pali ya simapepo, apa asambazi, pa ntunguluzi nanti yauze asyala yano tungati umulimo uu wakumile. 
Lelo nayanenyile inti, “Mwe yayame, silolini intazi ino tukweti pamulandu wakuti musumba wa Yelusalemu usile amatongwa. Impongolo zyakweo zyonsi nazyo izyononeke! Silekini tumane akapi, tukuule cipya cipya ilinga lya mawe, nga tumasisya umuzewanya pakasi kitu.” 
Alino njanena navino umwene Leza uku luse lwakwe watangazwa nu kuyalandila amazwi yano umwene Alitakisesi wanenyile. Nayo iyatandika papo kwene ukupunda, iyati, “Katutandike ukukuula.”
Lelo lino Sanibalati umwina Holoni, Tobiya intunguluzi ya ina Amoni na Alabu wino yamanga Gesyemu, lino yuvwa umulandu uu iyiza kunotuli, iyatandika kututumfya yati, “Mukucita cani kuno? Simanye mukulonda musangukile umwene Alitakisesi?”
Lyene nemo njaasuka inti, “Leza wa mwiyulu alasuka atupeele icituku. Ala swemo, swe aomvi yakwe twasya tutandike uku kuula cipya cipya. Lelo mwemo papo pano muli, mutakweti icipande nanti cimwi muno umu Yelusalemu. Nupya mutakweti insambu nanti imwi. Nanti icimanyililo icakuti yace yamwiusizyako mutakweti.”
Simapepo Mukulu, Elyasyibu pamwi na yasimapepo yauze yakatuka iyatandika nu kukula cipya cipya Impongolo ya Mfwele. Apacisila cakuipolelela iyapanga fulemu wa pa mulyango alino iyikapo ni cisasa. Lyene iyapanga ni mifikilo ningo nga alino iyatwalilila ukukuula ukufika ku Mpongolo ya Mwanda suka iyaya iyafika uku Lupungu lwa Hananeli. 
Antu yaku Yeliko iyakuula ukufika pano yasimapepo yapelezile, alino
Amu mupanda wakwe Hasena nayo iyakuula Impongolo ya Nswi. Iyapangilila penepo ni nsondo nu kwika umulyango wakuyalila nga alino ni mifikilo ya vyela.
Melemoti, umwana umonsi wakwe Uliya, mwizikulu Hakozi, nawe azifya imbali yuze iyalondelelapo.
Aina Tekoa nayo yazifya imbali yuze iyalondelelapo. Lelo asambazi yao yakanyile ukuomba kweneko imilimo ino yakangalila yao yayapile.
Yoiyada umwana umonsi wakwe Paseya na Mesyulamu umwana umonsi wakwe Besodeiya nayo yazifizye impongolo iyamwangwa ukuti Yesyana yapangila penepo myalo, visasa ni mifikilo ya vyela.
Yano yazifizye imbali yuze iyalondelilepo a Melatiya umwina Gibyoni na Yadoni umwina Melonoti, nga na ina Gibyoni na Mizipa. Yazifizye mpaka ukufika uku ng'anda ya mulasi wa muputule wa mpanga uku mbalama ya luzi lwa Yufulate.
Uzieli, umwana umonsi wakwe Haliaya, uwa mwiumba lyakwe yakasula ya vyela vyakwe zaabu, nawe azifya imbali yuze iyalondelelapo.
Lefaya, umwana umonsi wakwe Huli, uwateekanga umusumba wa Yelusalemu, nawe azifya imbali yuze iyalondelelapo.
Yedaya umwana umonsi wakwe Halumafi, nawe azifya imbali yuze iyalondelelapo ulunga ni ng'anda yakwe.
Malikiya umwana umonsi wakwe Halimu na Hasyubu umwana umonsi wakwe Paati Moabu, nayo yazifizye imbali yuze iyalondelelapo nga nu Lupungu lwa Vitofu.
Syalumu umwana umonsi wakwe Haloesyi, uwateekanga citika muze wa musumba wa Yelusalemu, nawe azifya imbali yuze iyalondelelapo. Ana yakwe anaci yamwazwilizye kuzifya imbali kwene ii.
Hanuni pali pamwi na yafundi aku Zanowa azifizye Mpongolo ya Cifoloma. Yene yaikuululula nu kwika visasa ni mifikilo yakweyo. Yazifya ni linga ukulingana amamita imyanda iini mpaka ukufika uku Mpongolo ya Citumba.
Malikiya umwana umonsi wakwe Lekabu uwateekanga citungu ca Beti Hakelemu, nawe uwazifizye Mpongolo ya Citumba. Akuululula nu kwikako visasa ni mifikilo yakweyo.
Syaluni umwana umonsi wakwe Kolioze, uwateekanga citungu ca Mizipa, uwakuuzile Mpongolo ya Kafukoka. Aikuululula nga aikapo ni paala, ni visasa alino ni mifikilo yaviko. Akuula ni linga ukufika nu ku Ciziya ca Siloamu apipi ni calo ca mwene, ukufuma uku utampilo mpaka ukufika nu ku mpela ya musumba wakwe Davidi.
Wino yemine nawe, a Neemiya umwana umonsi wakwe Azibuki, uwateekanga citika wa citungu ca Beti Zuli. Wene uwazifizye imbali yuze ukufuma uku ncende iyalungatana ni lindi lyakwe Davidi, ukuyafika uku ciziya ciimbe uku pipi na kamba ka asilika.
Alondelile penepo, aina Levi akuululwile imbali yuze. Intunguluzi yao wali a Leumu umwana umonsi wakwe Bani.
Alondelile penepo, akumwao azifizye imbali yuze. Intunguluzi yao wali a Bavai umwana umonsi wakwe Henadadi, uwateekanga citika wa citungu cuze ca Keila.
Uwalondelile penepo, a Ezeli umwana umonsi wakwe Yesyua, uwateekanga uku Mizipa. Wene uwazifizye imbali yuze iyalungatine nu mulundu wa ng'anda ya vyanzo, ukusendana ni ca kwi tungi li linga.
Uwalondelile penepo, a Baluki umwana umonsi wakwe Zabai. Wene uwazifizye imbali yuze, ukutandikila pi tungi, ukufika nu ku mulyango wa ng'anda yakwe Elyasyibu Simapepo Mukulu.
Uwalondelile penepo, a Melemoti umwana umonsi wakwe Uliya, umwana umonsi wakwe Hakozi. Wene uwazifizye imbali yuze ukutandikila pa mulyango wa ng'anda yakwe simapepo mukulu Elyasyibu, mpaka sile nu ku mpelelekezyo.
Yano yalondelile Melomoti yali a yasimapepo amu mpanga iyazingulwike. Yene yazifizye imbali yuze. 
Yano yalondelile penepo yali a Benjamini na Hasyubu. Yene yazifizye imbali yuze ulunga na mang'anda yao.
Uwalondelile penepo a Binui umwana umonsi wakwe Henadadi. Wene uwazifizye imbali yuze, ukutandikila ku ng'anda yakwe Azaliya mpaka ukufika na pa mulyango wi tungi.
Nga palondelela Palali, umwana umonsi wakwe Uzai. Wene uwazifizye imbali yuze ukutandikila pi tungi lya lupungu lwakwi sano lya papela, umu pipi nu musolo wakwe yakalinda.
Ukwika penepo na aomvi aku Ng'anda ikulu yakwe Leza, aikalanga pa mwamba wa Ofeli. Yene yazifizye imbali yuze mpaka uku ncende iyali ulunga ni Mpongolo ya Manzi, ukuya lwaku ufumondaka mpaka nu ku lupungu lutali cuze. 
Alondelile pali Pedaiya na auze, a Tekoa, uwazifizye imbali yuze ulunga nu lupungu lutali, mpaka ukufika ukwi linga lya Ofeli.
Ukutandikila sile apa Mpongolo yakwe Yamfwalasi, yasimapepo yauze yakuululwile, cila wenga apankolelo ya ng'anda yakwe.
Uwalondelile penepo, a Zadoki umwana umonsi wakwe Imeli. Wene uwazifizye imbali yuze apankolelo ya ng'anda yakwe.
Uwalondelile penepo, a Hananiya umwana umonsi wakwe Syelemiya na Hanuni umwana umonsi wakwe Zalafi, wakwe mutanda apa yonsi. Nawe azifya imbali yuze.
Uwalondelile penepo, a Malikiya, kasula wa vyela vyakwe zaabu. Wene wazifizye imbali yuze mpaka ukufika uku ng'anda ya aomvi aku Ng'anda ikulu yakwe Yawe nu ku ng'anda ya aculuzi, ulunga ni Mpongolo yakwe Yakalinda, ukufika napa muputule wa papela yi tungi.
Alino ukufuma sile papo kwene apa muputule wa papela uwali api tungi, ukwizafika apa Mpongolo ya Mfwele, apa zifizye yakasula ya vyela vyakwe zaabu na aculuzi.
Walanga Sanibalati uvwa ukuti twatitukuululula ilinga, awe mukwai atandika ukuluula sile uku ukali. Aatumfya Ayuda. 
Avwanga na pa manso ya antu yano wali nayo, nga na pa manso ya vita vya ina Samaliya ati, “Icani cino Ayuda yakucita, antu yaa atakwata na maka? Uzye yalapeela impolelwa? Uzye cikulanga ukuti yamamalila uku kuululula ilinga lii mu wanda onga? Uzye yakupaalila ukuti yamatukulula amawe yano yatulumine umu mitumba kumwi ni njelwa izyoce, viye vino vyali?”
Nga alino Tobiya umwina Amoni, wino wali umupipi nawe, avwanga ati, “Lekini yakuule, tuyalozye! Pano kwene ndi cakuti nkusa wimilile api linga lino yakukuula, lingaongoloka sile!”
Alino ntandika ukupepa inti, “Owe mwe! Mwene Leza witu, sungala utuvwe! Uuvwe vino yatusuula. Sungala uyawezezye intusi zyao apa mitwe yao. Uleke tale nayo yasuulwe na vyonsi vino yakweti uyapokolole, yasendwe umu uzya ku mpanga ya inamasi. 
Utezya uyelele uyi wao nanti utaleka amaifyo yao yafuutike pano yatiyatuka yakakuula yonsi.”
Lyene naswe ali vino twatwalilile ukukuula ilinga cipya cipya, nalyo lisuka lifika icimo ca muntu apakasi, apamulandu wakuti antu yalemine nu kwika umwenzo uku mulimo.
Lelo lino Sanibalati, Tobiya, Alungwana, aina Amoni na ina Asyidodi yuvwa ukuti umulimo wakukuula ilinga waya apankolelo, nu kuti imbali zyonsi zyaongolwilwe zyatizikuulululwa iyasoka wakwe cimwi. 
Fwandi yonsi yumana kapi kuti yize yalwisye Yelusalemu nu kuleta icimvulunganya mwenemo. 
Lelo swemo twapefile kuli Leza witu nu kwika yakalinda asopanga umusanya nu usiku.
Lelo Ayuda yakweti ulwimbo luno yimbanga ala yakuti,
Anisi itu yelenganya ukuti tutalayalola nanti ukumanya cino cikucitika mpaka sile yakatwiukizye nu kutukomola pyu, apakuti umulimo witu utakatwalilile.
Lelo kwaliko Ayuda yano yikalanga umupipi na anisi yayo. Ali yano yizile yatuceula amaila ikumi nga nu kutusopa apa mapange yao.
Fwandi nani ali vino nanenyile antu yane ukuti yaipangasya yaye yakimilile lwa kwisika yi linga apa ncende iifisame, umu ncende zyonsi izitatala zyakuulwa. Yimilila umu ndupwandupwa, ala yali ni vyanzo vyao, ivili wa mpanga, amasumo, inceto na malapwa.
Apacisila cakulola ukuti yacili yakuvwa intete, inkatuka nu kunena asambazi ni ntunguluzi zyao pamwi na antu yauze inti, “Mutoopa anisi yaa. Mwiusye ndi vino Yawe umukulu nupya uwa koopa. Acino lwisizini antu inu, ana inu, aci inu nga na mang'anda inu.”
Walanga anisi itu yuvwa ukuti swemo twatitumanya vino yakwelenganya, yiluka nu kumanya ukuti Leza uwatavulunganya amapange yao. Fwandi ali vino yawelulwike. Nga naswe kwene ali vino cila muntu aswilila uku mulimo wakwe, uwi kuule li linga.
Ukutandikila sile apa wanda kwene uo, citika wa antu yane yaombanga umulimo. Auze nayo ala yatiyaipangasya amasumo, visolelo na malapwa, nga ala yazwite ni vyakulwila ale yimilile uku matundu ya Ayuda yonsi. Lyene intunguluzi zya Ayuda zyakomelizye 
yakakuula akuulanga ilinga lili. Yakasenda ya viya nayo yasendanga ivyanzo icakuti cila muntu ale akuomba umulimo ukwi kasa lyonga, ni lyuze ala lilemile icanzo. 
Kakuula wensi nawe lino akuomba mbali ale apikilizye icanzo umu musana. Kalizya wa ntandala nawe ale aimilile umupipi nani.
Alino inena antu maka maka asambazi, intunguluzi na antu yauze asyala, inti, “Umulimo uu, watiukulisya nu kuvunguluka, nga naswe tutapalamine pipi apa kukuula ilinga. 
Ali cino fwandi konsi kuno mumauvwila ukulila kwa ntandala, akuno mulinzile mwasimwilila zuwa. Leza witu aliwe amatulwisizyanga.”
Awe mukwai cila wanda, ali vino twaombanga ukutandika sile pali mukolwe, mpaka kawa ni ntanda izitandika ukuloleka, citika wi umba lya antu yaya ala yakukuula ilinga, alino iumba lyuze nalyo ala likulinda, lyatiliipangasya na masumo.
Mu nsita kwene iya, nanenyile antu yane inti, “Cila muntu pamwi nu wakumwazwilizya kweneko ali ni nsambu yakusyala uwanda onga mu musumba wa Yelusalemu, apakuti twalinda nu kucingilila umusumba insita ya usiku, nga ituomba insita ya musanya.” 
Nalalanga ni vyakuzwala usiku onsi, na anji kwene pamwi na aomvi yane ululi longa, kumwi na yakalinda yane kwene. Cila muntu, lyonsi waipangasyanga icanzo, nanti lino akuya ku kusemba amanzi.
Lino papita insita imwi antu yamwi pamwi na aci yao yatandika ukuinong'onya pa vicitwa vya Ayuda yauze. 
Pasipano kwali antu yamwi avwanzile yati, “Sweswe pamwi na ana itu aonsi na anaci kwene tuvuzile wakwe cimwi. Acino tulinzile ukukwata cakulya pakuti tuye nu umi.”
Yauze nayo ala yakuti, “Swemo twasitika vyalo vitu, ni vyalo vitu vya matingi nga na mang'anda itu apakwazima impiya pakuti tutakafwe uku cipowe.”
Alino yamwi nayo ala yakuti, “Twatitwazima impiya zyakulipa umusonko ku mwene wapa vyalo vitu nga ni vyalo vya matingi kwene. 
Nanti angala sweswe yali yamwi na Ayuda yanji. Uzye ana itu yatakoline na ana yao? Lelo tulinzile twakazya ana itu wa azya. Twatitukazya mpiti ana itu yamwi anaci wa azya, pamulandu wakuti antu yauze yatupoka vyalo vitu kumwi ni vya matingi kwene.”
Walanga nuvwa ukuilizyanya kwao, insoka wakwe cimwi. 
 Nga nelenganya ukucitapo cimwi, inkalipila asambazi yaya ni ntunguluzi inti, “Mwe! Uzye icisendo ca mwata ci cino mukutwika auzo?”
Niza nayanena nati, “Anyonko yaa, Ayuda, yano yakazilwe uku Akulukuwa, twayakulula apapezile amaka itu. Lyene nupya mwemwe kwene mwatandika ukukazya anyonko apakuti tuce tukayakulule nupya!” Nayo yatenzi kututu, ukwaula ukukwata ni vyakulanda.
Ali cino nani nkumunena inti, “Cino mukucita citazifile foo. Uzye musikulonda mwapita na antu akwatila Mwene Leza witu coopo apakuti mutaleka intusi zyafuma pakasi ka anisi itu atupata? 
Ala nani kwene pamwi nanji twayazime impiya ni ngano. Fwandi cazipa ukuti tuvisuule? Tusule sile uku nkongole zitu. 
Yawe zezini ukwaula nu kusumba insita. Vyonsi pyu! Ivyalo vyao, ni vyalo vyao vya matingi, imiolivi, na mang'anda yao kwene. Yawe zezini inkongole zya mpiya zino yazime kuno muli!”
Apa kuuvwa vivyo, nayo yavwanga yati, “Mukwai tumayawezezya. Tulayawezezya ivyuma vyao ukwaula ukulifya inkongole zyao.”
Ali pakuzula icisempe cansalu ino nazwite, nacikunta navwanga nu kuti, “Ali vino Yawe Leza, alakunta umuntu ali wensi uwa muno muli, nu kumuzinga umu ng'anda yakwe, nu kumupoka vyuma vyakwe.” Ali vino umuntu wiyo alinzile akuntwe. Atasyala nanti cimwi.
Nupya ukutandikila sile lino nasonsilwe ukuya umulasi wa mpanga yakwe Yuda, lilyo ale umwene Alitakisesi ali ni myaka amakumi yaili apa wene, suka wiza wakwata ni myaka amakumi yatatu na yaili nemo pamwi na inane, tutatazile tulye icilyo nanti cimwi ica ulasi. 
Lelo alasi ankolelile yacuzyanga antu. Yapokololanga antu ivyakulya na waini ukwika penepo ni mpiya zyakwe siluva, anganyoma ukulingana na citika wakwe kilogalamu. Alino na aomvi yao kwene yatesile antu ukukalili. Nemo palwane intatazile incite icamusango ndi uo, apamulandu nu koopa Leza wane. 
Alino naipelisye ku mulimo wakukuula ilinga lii nga ntalonsile impanga nanti imwi. Antu yonsi yano nali nayo yakomelike uku mulimo kwene uu.
Nga nupya nimulanga Ayuda na alasi ukulingana umwanda onga na makumi yasano, ukulunda pa antu yonsi afumile umu tumizi utwazingulwike. 
Cila wanda nimulanga antu masaye wenga, imfwele izitelepelele mutanda, pamwi ni nkoko zimwi. Alino ndi papita amanda ikumi lyonga, napo iyapanga waini uwa musango uli onsi ukulingana nu kuvula kwa antu. Lelo kwene nanti cali apamulandu wakuti ivyalondwanga uku antu yane vyavuzile wakwe cimwi, nemo ntatazile ndenge icilyo nanti cimwi ukufuma ku mulasi.
Caleka we Leza wane, ule walukunjiusya pamulandu ni visuma vyonsi vino nacitila antu yaa.
Sanibalati, Tobiya, Gesyemu umu Alabu pamwi na anisi yauze, lino yuvwa ukuti natinkuululula ilinga, nu kuti kutasiile iciposi nanti conga, ala kusile sile ukwika imilyango umu mpongolo. 
Sanibalati na Gesyemu yatuma amazwi yati, “Katuka kuko twize tukomenkane swensi umu muzi umwi uwamu lunyika lwa Ono.” Lelo kwene yalondesyanga sile ukundya kanyama kisi. 
Acino nani intuma inkombe na mazwi akuti, “Indi nu mulimo umwi kuno ukome sana. Naposiwa ukutentemukila kuko. Ndi cakuti cingankumba sile nize kuko, awe cumi, ale umulimo kuno ungalala.”
Antu yaya nayo yalondenkanya uku ntumila amazwi amwata uli umwi kwene amaila yani. Nani ala inkuyawezezya uwasuko uwa mazwi ali yonga kwene.
Lyene iila lyakwe cisano, Sanibalati antumila umuomvi wakwe na kalata uku minwe umuyulwe.
Mwalemvilwe amazwi yaa:
Watukatusya na yakasema akuti yasansante ilyasi pali wewe umu Yelusalemu, ilyakuti ‘Ayuda nayo yaikwatila umwene.’ Ilyasi lya musango uu lyasya lifike uku mwene. Ali cino fwandi wemo katuka sile uwize kuno tuvwane pamwi.”
Nani intuma intumi apa kumwasuka inti, “Ala swemo tutalatala tucite icintu nanti cimwi cikoline na cino walanda. Watucelenganya sile wenga umu mwenzo wako.”
Yene yezyanga ukutoofya, yelenganya yati, “Amakasa yao yalatonta sile, yatalatala yamale uku kuula.”
Uwanda umwi naile kwakwe Syemaya umwana wakwe Delaya, umwizikulu wakwe Meetabeli, wiyo uwaiyalile umu ng'anda. Alino wene avwanga ati, “Katwingile umu Ng'anda ikulu yakwe Leza, umukasi kasi ka Muputule wa Muzilo, amuno tuiyalile, tufunge ningo imilyango. Pasi pano yiza kukoma ilelo usiku pakasi.”
Lelo nemo namwaswike inti, “Uzye icumi umuntu uwaya wakwe nene, nawe angapuuka? Uzye umu cumi umuntu wa milimo ino nakwata angapuukila uli umu Ng'anda ikulu yakwe Leza kuti apusuke? Awe, cakana nemo nsyakuya mwenemo.”
Nemo nilwike ukuti asa a Yawe awino amutumile. Wene wasema pali nene ivya musango uu, pano Tobiya na Sanibalati yamupile amafukakanwa kuti acite cico. 
Yamulipile impiya kuti angofye apakuti aleke nifye apakucita cii, nga pacisila inzewane nu kunseka yanseke.
Nga nemo pali pakupepa inti, “We Leza wane, iusya Tobiya na Sanibalati apa vintu vino yacisile, alino na kasema umwanaci Noadiya pamwi na yakasema yauze yano yezizye ukungofya.”
Avino yamazile uku kuula ilinga apa wanda uwalenga amakumi yaili na yasano, lilyo ilyasenzile amanda amakumi yasano na yaili, umu mwezi wakwe Eluli. 
Lino anisi itu yonsi aikalanga mu mpanga izyazingulwike yuvwa ukuti twamalila uku kuula, nu kulola yailolela, yazunguka wakwe cimwi nu kutovoka, pamulandu wakuti yilwike ukuti Leza witu uwazwilizyanga kuti umulimo uu uombwe.
Nga umu manda kwene yaya asambazi amu mpanga ya Ayuda yatumilanga Tobiya amakalata avule, nga nawe watwalilile ukuyaasuka. 
Alino nu kuya aingi yavukilanga uku lusansa lwakwe apamulandu wakuti wali a sivyala Syekaniya umwana wakwe Ala, nga Yeonani umwana wakwe uwatwite umwana wakwe Mesyulamu, umwana wakwe Belekiya. 
Ukulunda pali cii, yatasyanga ni vicitwa vyakwe ivisuma apa manso yane nu kumulandila amazwi yane. Tobiya nawe wantumilanga yakalata akungofya.
Walanga yamalila ukukuululula ilinga inkwika ni milyango yonsi ningo, alino kwali ukusontelapo yakalinda ya mpongolo, yakiimba ya nyimbo, nga na ina Levi. 
Ali lino nasonsile umwinane Hanani kuti angaya akateeka umu Yelusalemu. Nga alino insontela penepo na Hananiya uwakuti angaya akalinda wi cele apamulandu wakuti ali wino naweni wa muntu umwi umufumaluke, uwakwatila Yawe Leza icoopo ukuluta asyala. 
Nayapile ni lamulo inti, “Mwayula sile impongolo zya musumba wa Yelusalemu lino kwakaya, nupya mwayala nu kupikilizya ningo lino yakalinda yacilipo lino ilanzi litali liwe. Nupya mwatola yakalinda ukufuma sile umu ikazi amu Yelusalemu. Yamwi yali nu kulalinda pano yayasontelela ukuya umu kulinda, alino yamwi apipi na mang'anda yao.”
Yelusalemu wali umusumba ukalamba. Lelo antu anono sile yikalanga mwenemo, nga na mang'anda avule walanga yatacili yakuulululwe. 
Alino Leza alanda nani apakuti nkonganike asambazi, ni ntunguluzi pamwi na antu yonsi apakuti yangapituluka umu mazina yao. Ali vino natantike amazina yakwe yao atandikile ukuwela ukufuma uku uuzya. Vivyo ali vino nazanyile ivyalemvilwe mwenemo:
Yaa ali antu amu muputule wa mpanga yakwe Yuda awelulwike ukufuma mu uzya yano Nebukadineza umwene waku Babiloni walemile nu kuyasenda umu uzya. Cila muntu wawelulwike ku Yelusalemu nu ku Yuda, uku musumba wa kumwao. 
Intunguluzi zyao izya tungulwile cila umba a Zelubabeli, Yesyua, Neemiya, Azaliya, Laamiya, Naamani, Modekai, Bilisyani, Misipeleti, Bigivai, Neumu nga na Baana.
Amu luko lwakwe Palosyi yafisile ku mpendwa 2, 172 
Amu luko lwakwe Syefatiya 372 
Amu luko lwakwe Ala 652 
Amu luko lwakwe Paati Moabu (akuli kuti Amu luko lwakwe Yesyua na Yoabu) 2, 818 
Amu luko lwakwe Elamu 1, 254 
Amu luko lwakwe Zatu 845 
Amu luko lwakwe Zakai 760 
Amu luko lwakwe Binui 648 
Amu luko lwakwe Bebai 628 
Amu luko lwakwe Azigadi 2, 322 
Amu luko lwakwe Adonikamu 667 
Amu luko lwakwe Bigivai 2,067 
Amu luko lwakwe Adini 655 
Amu luko lwakwe Ateli, kuli kuti Hezekiya, 98 
Amu luko lwakwe Hasyumu 328 
Amu luko lwakwe Bezai 324 
Amu luko lwakwe Halifi 112 
Amu luko lwakwe Gibyoni 95 
Aonsi aku Betelemu nu ku Netofa, yali 188 
Aonsi aku Anatoti yali 128 
Aonsi aku Beti Azimaveti yali 42 
Aonsi aku Kilyati Yealimu, Kefila na Beeloti yali 743 
Aonsi aku Lama na Geba yali 621 
Aonsi aku Mikimasyi yali 122 
Aonsi aku Betele na aku Ai yali 123 
Aonsi aku Nebo muze yali 52 
Amu luko lwakwe Elamu muze yali 1, 254 
Amu luko lwakwe Halimu yali 320 
Aku Yeliko yali 345 
Aku Lodi, Hadidi na aku Ono yali 721 
Aku Senaa yali 3, 930
Yasimapepo yali ndi vii: amu luko lwakwe Yedaya (kuli kuti amu mupanda wakwe Yesyua) yali 973 
Amu luko lwakwe Imeli yali 1,052 
Amu luko lwakwe Pasyuli yali 1,247 
Amu luko lwakwe Halimu yali 1,017
Aina Levi nayo yali ndi vii: amu nko zyakwe Yesyua na Kadimiyeli (kuli kuti amu mupanda wakwe Hodaviya) yali 74 
Yakiimba ya nyimbo nayo yali ndi vii: amu luko lwakwe Asafu yali 148 
Yakalinda yaku Ng'anda ikulu yakwe Yawe yali ndi vii: amu nko zyakwe Syalumu, Ateli, Talimoni, Akubu, Hatila na Syobai, yonsi pamwi yali 138.
Aomvi aku Ng'anda ikulu yakwe Yawe nayo yali ndi vii: amu nko zyakwe Ziaa, Hasufa na Tabaoti. 
Amu nko zyakwe Kelosi, Sia na Padoni, 
amu nko zyakwe Lebana, Hagaba na Syalimai, 
amu nko zyakwe Hanani, Gideli na Gaali, 
amu nko zyakwe Leaya, Lezini na Nekoda, 
amu nko zyakwe Gazamu, Uza na Paseya, 
amu nko zyakwe Besai, Meunimu na Nefusimu, 
amu nko zyakwe Bakibuki, Hakufa na Haliuli, 
amu nko zyakwe Baziluti, Meida na Halisya, 
amu nko zyakwe Balikosi, Sisela na Temaa, 
amu nko zyakwe Neziya na Hatifa.
Amu mupanda wa yaomvi yakwe Solomoni nayo yali ndi vii: amu nko zyakwe Sotai, Sofeleti na Pelida, 
amu nko zyakwe Yaala, Dalikoni na Gideli, 
amu nko zyakwe Syefatiya, Hatili, Pokeleti Hazebaimu na Amoni.
Aomvi aku Ng'anda ikulu yakwe Yawe ukwikapo na amu mupanda wa yaomvi yakwe Solomoni, yonsi pamwi yali 392.
Nayauze pali yao awelulwike, lelo citamanyika ningo ndi cakuti ivikolwe vyao vyali ivina Izlaeli, yafumile umu misumba ii Tele Mela, Tele Halisya, Kelubi, Adoni na Imeli. 
Amu mupanda wakwe Delaya, Tobiya na Nekoda yonsi pamwi yali 642.
Pali na yasimapepo yaa: afumile umu mipanda yakwe Hobaya, Hakozi na Balizilai (kuli kuti wiyo uwatwite umwana umwanaci wakwe Balizilai umwina Gileadi, uwamilwanga kwi zina kwene lilyo). 
Antu yao yalondelizye amazina yao umu mpapulo zyonsi. Lelo kutali ukuzanapo nanti cimwi icakulondolola kuno yafuma. Icalenzile kuti yayafumizye pali usimapepo apamulandu wakuti yazanwa ukuya amifitalila, yasi yasangululwe.
  Umulasi wayapile ilamulo lyakuntalya ivyakulya vyamuzilo ivya usimapepo, mpaka sile kuce kuloleke simapepo uwakupendola kuli Tumimu na Ulimu.
Fwandi iuvi lyonsi pyu lyafisile ukumpendwa yakwe 42, 360, 
ukwaula ukupendelako azya anaci na onsi yao afisile uku mpendwa ukulingana 7, 337. Nga yakweti yakimbila ya nyimbo aonsi na anaci 245. 
Alino impendwa ya imfwalasi yali 736. Nyumbu nazyo zyali 245. 
Ingamila nazyo zyali 435. Yapunda yene yali 6, 720.
Aikolo yamwi a ndupwa ali pakupeela ivyawila, ivya kwazwilizya kweneko umulimo. Umulasi ali pakwika umu cipao impiya 1,000 zyakwe zaabu. Imbale nazyo 50. Ivyakuzwala vyakwe yasimapepo nazyo 530. 
Akalamba ya ndupwa nayo yatuula umu cipao ca milimo impiya zyakwe zaabu ukulingana amakilogalamu 168 na zyakwe siluva nazyo amakilogalamu 1, 250. 
Alino antu yonsi asyala nayo yapeela icuma cakwe zaabu ukulingana na makilogalamu 168, alino na cakwe siluva naco ukulingana na makilogalamu 140, ni nsalu zya usimapepo nazyo 67.
  Yasimapepo aina Levi na antu yamwi, aikalanga umu Yelusalemu, yakatumikila amu Ng'anda ikulu yakwe Leza na yakalinda ya mpongolo pamwi na yakiimba ya nyimbo, pamwi na ina Izlaeli asyala yaile yikala umu mizi ni misumba yamu Yuda.
Umu mwezi uwalenga cinimbali aina Izlaeli yonsi pyu iyakongana pamwi kwati akwe nyina wenga, apa nkolelo ya mpongolo iyamwangwa ukuti Mpongolo ya Manzi, uku Yelusalemu. Nga alino iyuzya Ezila nga kalemba na simapepo, kuti alete ulupapulo lwa masunde yakwe Mose yano Yawe wapile aina Izlaeli. 
Acino Ezila nawe ali pakuleta ulupapulo lwa masunde kuno iuvi lyakongine. Kwali kweneko aonsi, anaci kumwi na ance ali na mano akuuvwa. Cali apa wanda wakutandika umu mwezi wakwe cinimbali. 
Papa kwene apa nkolelo ya Mpongolo ya Manzi, apano watankamala, watandika nu kuwelengela iuvi mu Lupapulo lwa Masunde, ukutandika sile uku macaca, suka lino ilanzi lyafika umutwe apakasi. Na yonsi ale yali cele nu kuvwikisya sana.
Ezila wimilile apa cipango ca mbao cino yateinye apamulandu kwene uu, uwakuwelengela antu Lupapulo lwa Masunde. Apa mbali nawe ukwilunji lyakwe paimi Matitiya, Syema, Anaya, Uliya, Hilikiya, na Maaseya. Nga ukwimani lyakwe paimi Pedaiya, Misyaeli, Malikiya, Hasyumu, Hasyibadana, Zakaliya na Mesyulamu.
Ezila ali pakukupula ulupapulo apa manso yi uvi lyonsi. Wimilile apatumpuke wakwe cimwi. Lino wakupula, antu yonsi iyimilila. 
Lyene Ezila alumbanya Yawe, Leza mukulu.
Lyene aina Levi yaa: Yesyua, Bani, Syelebiya, Yamini, Akubu, Syabetai, Hodiya, Maaseya, Kelita, Azaliya, Yozabadi, Hanani na Pelaya, iyalondolwela antu isunde. Lilyo ala antu imilile papa. 
Aina Levi yayo yawelengela nu kulondolwela antu Lupapulo lwa Masunde yakwe Leza, apakuti yanguvwa muno lwalola.
Alino lyene umulasi Neemiya, Ezila simapepo na kalemba, nga na ina Levi nayo ale yakulondolwela antu yonsi. Iyayanena iyati, “Uwanda wilelo upolelelwe, upaatwilwe kuli Yawe, Leza winu. Cisi cakwezya kuti muuzikwe nanti ukulukusya aminsozi.” Pano antu yonsi yalilanga aminsozi lino yuvwa amazwi ya Masunde yayo. Ali cino yavwangile vivyo.
Neemiya ayanena ati, “Pitangini muye mukalye inyama izinone. Mukamwe ni vyakumwa ivilyompe. Wiyo atakweti ivyakuteyanya nawe mumutumile kweneko, pano uwanda uu, uwanda umwi upaatwilwe Yawe Leza witu. Mutaezya mwateeza nanti ukukungumala, pano uluzango luno Yawe amamupeela lumamukomelezyanga.”
Aina Levi apa kumyalalika antu nayo yavwanzile yati, “Myalalini, pano uwanda uu uwa muzilo. Mutateza nanti cimwi.”
Caleka antu yonsi iyapita kumwao ku kulya nu kumwa. Iyatumila nauze tumwi tumwi nu kusansamuka wakwe cimwi, apamulandu wakuti yuvwikisye muno ivintu vino vyawelenzilwe vyalola.
Apa wanda wakwe ciili uwa mwezi ulya, aikolo amu nko zyao zyonsi, kumwi na yasimapepo na ina Levi, ali pakukongana kuli kalemba Ezila uku kuya sundwa amazwi amu Mpapulo zyakwe Mose. 
 Umu vyalembwa umu Mpapulo zyakwe Mose vino umwene Leza wavwanzile ukupitila muli Mose, ali muno yazana ndi vino aina Izlaeli yali nu kwikala umu nsakwe apa manda ya kwiusya Cimulo ca Nsakwe. 
Acino apakuvwa vivyo, nayo ali pakucincizya antu nu kusalanganya impwelo apamulandu kwene uo umu misumba yao yonsi nu mu Yelusalemu yati, “Pitini umu twamba monsi mukalonde misambo ya mafwa, ya vikambalala, ya miolivi, imilemo, utuncindu pamwi ni misambo ya miti yuze, apakuti mwize mupange insakwe wakwe vino calembwa.” 
Caleka antu nayo yasalangana umu mpanga. Yaweluluka ni misambo ya mafwa yasakilizya insakwe, cila muntu apipaala lyakwe, pa musolo wakwe, pa musolo wakulilizya Ng'anda ikulu yakwe Leza, apa mulyango wa Mpongolo ya Manzi nga alino napa wingililo wa mpongolo yakwe Efulemu. 
Antu yonsi pyu pali yao awelulwike ukufuma ku Babiloni ku uzya, yakuula insakwe amuno yikala. Icintu cii cili cino aina Izlaeli yatatazile yaciombe ukutandikila sile pali Yoswa umwana umonsi wakwe Nuni ukufika na pa wanda uwa kwene. Fwandi yali nu luzango wakwe cimwi.
Cila wanda ukutandikila apa wanda uno yatandikile ukongano wa nsakwe, ukufika napa wanda uwakusyalikizya, Ezila wawelengelanga antu amazwi amu lupapulo lwa Masunde yakwe Leza. Yacindike icintu cii, apa manda cinimbali. Umu wanda wakwe cinani ali muno yacisile ukongano ukalamba uwamuzilo, ndi vino calembwa mu Mpapulo zyakwe Mose.
Apa wanda uwalenga amakumi yaili na yani uwa mwezi kwene uwa, aina Izlaeli yonsi pyu yakongana uku kuifuntusya ku lunkumbwa lwa kulya icilyo. Lilyo ala yazwite ivisamu nga ala yatiyaiswela ni twi ku mitwe. 
Fwandi yao atuntuka uku cikolwe cakwe Izlaeli yaipaatula aisikulu ku inamasi. Yimilila siki apakuti yaivwangile aineco apa maifyo yao nu utalami wao, nga ni nkota zya vikolwe vyao. 
Cila muntu aimilila apa ncende yao, ala yakuyawelengela mu Lupapulo lwa Masunde yakwe Yawe Leza wao. Apa nsa zitatu ala yakuwelenga nu kupituluka umu Masunde yakwe Yawe. Alino nupya apa nsa zyuze zitatu yafukama nu kupepa nu kuilongwela amaifyo kuli Yawe Leza wao.
Apa cintamba ca mbao pimilile aina Levi yaa, Yesyua, Bani, Kadimiyeli, Syebaniya, Buni, Syelebiya Bani na Keenani. Yonsi yaa yapundanga apa kupepa kuli Yawe Leza wao.
Alino aina Levi yaa, Yesyua, Kadimiyeli, Bani, Hasyabineya, Syelebiya, Hodiya, Syebaniya na Petaya iyavwanga iyati,
Lyene aina Izlaeli yapepa ipepo lii:
  We Yawe Leza awewe wasolwile Abulamu.
  Wazanyile ukuti umwenzo wakwe uwakutontelela.
  “Waweni intazi nu kucula kwa vikolwe vitu umu Eguputo.
  Lyene wemo ali pakucita ivinjelengwe ni vizungusyo, ivyakulwisya Falao,
  Wapaalwile yemba apa manso yao.
  Umusanya wene wayatungululanga umwi kumbi,
  Wizile utentemukila apa Mwamba wa Sinai.
Wayasokololwile ukumanya uwanda wako uwi Sabata.
  “Alino apakuti yatuuke uku nzala wayapeelanga icilyo ukufuma kwiyulu.
  Nga lelo ivikolwe vitu vyacisile icilumba,
  Ivikana ukuyela,
  Nanti alino yamasile icimumbwa ca ng'ombe, cakwe munyela ni vyela,
  Lelo wemo ku luse na mizu yako akulu utatazile uyatazyele foo, lino yali mu lwanga.
Wapiile umupasi wako usuma apakuti yasundike.
Umu lwanga wayasakamile wakwe cimwi apa myaka amakumi yani.
  “Wayapile impanga nyanya pamwi na antu kwene.
  Wasandulwile ana yao aonsi kwati intanda zya mwiyulu,
  Fwandi ali vino ana yano yingile mwenemo yaipoka nu kuipoka.
  Yapokolwile imisumba ya malinga,
  Lelo antu yako yene yakusangukile yakana uku kuyela.
Fwandi nawe ali cino wayapile mu makasa ya anisi yao,
Lelo akula sile cino yala yuma akamuza, ayayo nupya kwene iyifya.
  Wemo uyasoka kuti nupya yatandike ukusunga masunde yako.
 Apa myaka iingi ala wayatekelela.
Nga lelo apamulandu sile wamizu yako yakulisya,
  “Ale fwandi, we mwene Leza witu!
Wemo wacita icilungame pa kutuvunuka.
Ivikolwe vitu, yamwene itu, intunguluzi zitu, na yasimapepo itu,
Lino yali umu mpanga yao isalale ino wayapile,
Silola, twatituya azya ilelo, umu mpanga ili iyakwitu kwene,
Ivikufuma umu mpanga itu kwene vyene vikuya kuli yamwene
“Pamulandu wakwe vivyo vyonsi, icalenzile ukuti swe ina Izlaeli tuzumilizyanye ukucita upangano uu uwa ufumacumi. Twalemba apa cipampa. Twafwatika penepo ni nsimbi nu kusainapo amazina ya ntunguluzi zitu, aina Levi na yasimapepo itu.”
Atandikilepo ukufwatika insimbi u mulasi Neemiya, umwana umonsi wakwe Hakaliya, nga na Zedekiya, 
Selaya, Azaliya, Yelemiya, 
Pasyuli, Amaliya, Malikiya, 
Hatusyi, Syebaniya, Maluki, 
Halimu, Melemoti, Obadiya, 
Danieli, Ginetoni, Baluki, 
Mesyulamu, Abiya, Miyamini, 
Maaziya, Biligai na Syemaya. Yakwene aali yasimapepo. 
Aina Levi yali a Yesyua umwana umonsi wakwe Azaliya, Binui uwamu mutundu wa ana aonsi yakwe Henadadi, Kadimiyeli, 
na aomvi yauze aina Levi yaa: Syebaniya, Hodiya, Kelita, Pelaya, Hanani, 
Mika, Leobu, Hasyabiya, 
Zakuli, Syelebiya, Syebaniya, 
Hodiya, Bani na Beninu. 
Intunguluzi zya antu zyali aizi: Palosyi, Paati Moabu, Elamu, Zatu, Bani, 
Buni, Azigadi, Bebai, 
Adoniya, Bigivai, Adini, 
Ateli, Hezekiya, Azuli, 
Hodiya, Hasyumu, Bezai, 
Halifi, Anatoti, Nebai, 
Magipyasyi, Mesyulamu, Hezili, 
Mesyezabeli, Zadoki, Yadua, 
Pelatiya, Hanani, Anaya, 
Hosyea, Hananiya, Hasyuba, 
Haloesyi, Pilia, Syobeki, 
Leumu, Hasyabuna, Maaseya, 
Aiya, Hanani, Anani, 
Maluki, Halimu na Baana.
Swemuno twasyala, yasimapepo, aina Levi, yakalinda ya mpongolo ya Ng'anda ikulu yakwe Leza, yakiimba, aomvi aku Ng'anda ikulu yakwe Leza, nga na antu yonsi yano yaipaatula ku mitundu yuze ya inamasi, kuti yayela Masunde yakwe Leza, swensi pamwi na aci itu, nga na ana itu yonsi angiluka, 
twailundanya ku asambazi itu nu mulapo, ukuti tukawe nalyo ndi twakana ukuyela Masunde yakwe Leza yonsi yano watupeezile ukupitila muli Mose umuomvi wakwe. Tumayelanga vyonsi vino Yawe, umwene witu watunena. Nupya tumayelanga ivipope ni vyeo vyakwe Yawe umwene witu.
  Swemo twalaya ukuti tutalatwalizya ana itu ku inamasi aikala mu mpanga ukutuzinguluka, nupya tutalazumilizya ana itu aonsi kuti yatwale ana ya inamasi.
  Nupya ndi cakuti ainamasi yiza muno mpanga ni vyakuculuzya, vingaya ingano, ukwiza tukazya pa wanda wi Sabata, tutalezya tukale pa wanda uo nanti apa wanda uze uwamuzilo.
  Twalaya ukuti cila mwaka tukaapeela magalamu yani yakwe siluva, kuti twazwilizye pa milimo yaku Ng'anda ikulu yakwe Yawe witu.
Tukaapeela impiya zyakulondela ivintu vii: umukate wamuzilo, amawila ya mbezu, amawila yakoca, amawila yakupeela pa Sabata, amawila yaku ndoleko ya mwezi, na apa manda asontwe a vimulo vya kuzevya, ni vintu vyamuzilo, amawila yakwelela amaifyo ya ina Izlaeli, alino nu kupeela icili consi icingalondwa ku mulimo waku Ng'anda ikulu yakwe Leza.
Swe yasimapepo, aina Levi alino na antu sile, tulapendola kuti tusolole inko izyakutiiya inkwi nu kuleta uku Ng'anda ikulu yakwe Leza witu pa nsita isontwe cila mwaka, kuti yaocela impolelwa pa kavuwa kakwe Yawe Leza witu ndi vino calembwa mu mpapulo zya Masunde.
  Twalaya ukuti tukaaleta cila mwaka ivizao vyankolelo vyamu vyalo vitu ni viseekwa vyankolelo vya cila muti onsi uku Ng'anda ikulu yakwe Yawe.
  Tulaapeela kuli Leza witu ana itu amayeli aonsi. Ana mayeli ya ng'ombe na amfwele kwene, na mbuzi, tulayatwala kuli yasimapepo akatumikila mu Ng'anda ikulu yakwe Leza, ndi vino calembwa mu Masunde.
  Lyene uku miputule ya kusungilamo cuma mu Ng'anda ikulu yakwe Leza witu tukaatwalila yasimapepo, usu wankolelo wa ngano, amawila ya mbezu, ni viseekwa vya miti itu yonsi nga na waini mupya na mafuta yapya kwene. Nupya tukaaleta ni cikumi ca vilyo vitu ku ina Levi, pano alio yakasanguzya icikumi mu misumba yonsi muno tukaomba. 
 Simapepo, uwamu mupanda wakwe Aaloni alinzile aye pamwi na ina Levi lino yakupokelela icikumi cico, nga aina Levi nayo yalinzile ukwiza ni cikumi capa cikumi uku Ng'anda ikulu yakwe Leza witu, uku miputule yakusungilako iviya. 
Aina Izlaeli na amu nko zya ina Levi yakapeela ingano, waini mupya na mafuta ya miolivi ku miputule yakusungilamo iviya umu ncende yamuzilo, nu kukaikala yasimapepo akatumikila, pamwi na yakalinda yapa mpongolo ya Ng'anda ikulu yakwe Leza pamwi na yakiimba ya nyimbo.
Pa nsita kwene iyo intunguluzi zya antu alanga ziikala mu Yelusalemu, nga na antu asyala yapendola kuti yasolole wenga mu antu ikumi pali cila kupenda, kuti aize aikala mu Yelusalemu, musumba wamuzilo. Lelo antu fundimbali asyala yene yaikala mu misumba yao. 
Alino antu yataizye antu auze yonsi aipeelisye ukuti yane yakaikala mu Yelusalemu.
  Umu misumba yuze yasyala umwatenzi cele wensi wasyala wa ina Izlaeli, yasimapepo, aina Levi, aomvi yaku Ng'anda ikulu yakwe Leza, nga na amu mupanda wa yaomvi yakwe Solomoni, cila wensi apa caupyanyi cakwe mu misumba yao. Uu, uli utantiko wa ntunguluzi zya ikazi amu muputule wa mpanga yaku Yuda atenzi mu Yelusalemu. 
Yamwi amu mutundu wakwe Yuda aeya: Ataya umwana umonsi wakwe Uziya, umwana umonsi wakwe Zakaliya, umwana umonsi wakwe Amaliya, umwana umonsi wakwe Syefatiya, umwana umonsi wakwe Maalaleli, yonsi yaa yali amu mupanda wakwe Pelezi.
Nga pali na Maaseya umwana umonsi wakwe Baluki, umwana umonsi wakwe Kolioze, umwana umonsi wakwe Hazaya, umwana umonsi wakwe Adaya, umwana umonsi wakwe Yoyalibu, umwana umonsi wakwe Zakaliya, uwamu mupanda wakwe Syela.
Amu mupanda wakwe Pelezi yayo atenzi mu Yelusalemu yonsi pamwi yali ivita 468.
Amu mupanda wakwe Benjamini nayo yali ndi vii:
Akazi kakwe yali a Gabai na Salaai.
Yowelo umwana umonsi wakwe Zikili uwali kapitao wakwe conga. Alino Yuda umwana umonsi wakwe Hasenua uwali kapitao wakwe ciili mu musumba ulya.
Yasimapepo nayo yali ndi vii:
Selaya umwana umonsi wakwe Hilikiya, umwana umonsi wakwe Mesyulamu, umwana umonsi wakwe Zadoki, umwana umonsi wakwe Melaiyoti, umwana umonsi wakwe Aitubi, uwali a Simapepo Mukulu waku Ng'anda ikulu yakwe Leza, 
nga na akazi kao yano yatumikilanga mu Ng'anda ikulu iyo. Yonsi pamwi yali 822.
nga na aomvi yauze, yao ali intunguluzi zya nko zyao yali ndi vii:
Alino na akazi kao ali asilika aposye. Yonsi pamwi yali 128, alino kapitao wao wali a Zabidieli umwana umonsi wakwe Hagedolimu.
Aina Levi nayo yali ndi vii:
Syabetai na Yozabadi, intunguluzi ziili zya ina Levi yakweti umulimo wakwangalila ukunzi ya Ng'anda ikulu yakwe Leza.
Mataniya umwana umonsi wakwe Mika, umwana umonsi wakwe Zabidi, umwana umonsi wakwe Asafu, uwatungululanga mapepo ya kutaizya mu Ng'anda ikulu yakwe Leza.
Aina Levi yonsi aikalanga mu Yelusalemu umusumba wamuzilo yonsi pamwi yali 284.
Yakalinda yapa mpongolo ya Ng'anda ikulu yakwe Leza yali ndi vii:
Aina Izlaeli yamwi na yasimapepo na ina Levi asile mu misumba yaku Yuda na ali wensi yikalanga mu ncende yao yaupyanyi.
Lelo antu atumikilanga mu Ng'anda ikulu yakwe Leza yikalanga ku kamba ka Ofeli, mu Yelusalemu, nupya Ziaa na Gisyipa ali yakangalila yao.
Kapitao wa ina Levi ku Yelusalemu wali a Uzi umwana umonsi wakwe Bani, umwana umonsi wakwe Hasyabiya, umwana umonsi wakwe Mataniya, umwana umonsi wakwe Mika. Wene wali a wenga uwamu mupanda wakwe Asafu, uwali a kiimba wa nyimbo zino yimbanga mu Ng'anda ikulu yakwe Leza. 
Pano umwene wapiile ilamulo lyakuti yakiimba yonsi yalinzile ukuzanwa pakutungulula inyimbo zyamu Ng'anda ikulu yakwe Leza.
Lyene Petaya umwana umonsi wakwe Mesyezabeli, wenga uwamu mupanda wakwe Zela uwamu mutundu wakwe Yuda, uwimililanga aina Izlaeli kwi sano lya mwene uwaku Pesya.
Antu yamwi amu mutundu wakwe Yuda yikalanga uku Kilyati Aliba ni mizi yakweo, uku Diboni ni mizi yakweo, ku Yekabuzeeli ni mizi yakweo. 
Yauze yikalanga ku Yesyua, ku Molada, nu ku Beti Peleti, 
ku Hazali Syuali, ku Belisyeba ni mizi yakweo. 
Yauze yikalanga ku Zikilagi, nu ku Mekona ni mizi yakweo, 
ku Eni Limoni, ku Zola, ku Yalamuti, 
ku Zanowa, nu ku Adulamu ni mizi yakweo. Yikalanga nu ku Lakisyi nu ku vyalo vyakweo, nu ku Azeka ni mizi yakweo. Kuli kuti, yikalanga mu misumba yonsi ukutandikila ku Belisyeba mpaka ukufika nu ku Cifoloma ca Hinomu.
Antu amu mutundu wakwe Benjamini nayo kwene yikalanga ukutandikila ku Geba mpaka ukuyapuzya ku Mikimasyi, Aiya, Betele ni mizi yakweo, 
Anatoti, Nobu, Ananiya, 
Hazoli, Lama, Gitaimu, 
Hadidi, Zeboimu, Nebalati, 
Lodi, Ono, nga nu ku Cifoloma cakwe Yafundi.
Impuka zimwi zya ina Levi aikalanga mu mpanga yakwe Yuda yaile yikala ku mpanga yakwe Benjamini.
Yakwene aali yasimapepo na ina Levi yano yawelulwike pamwi na Zelubabeli umwana umonsi wakwe Syeatieli, nga na Simapepo Mukulu Yesyua yali ndi vii: Selaya, Yelemiya, Ezila, 
Amaliya, Maluki, Hatusyi, 
Syekaniya, Leumu, Melemoti, 
Ido, Ginetoni, Abiya, 
Miyamini, Moadiya, Biliga, 
Syemaya, Yoyalibu, Yedaya, 
Saluu, Amoki, Hilikiya na Yedaya. Yakwene yali intunguluzi zyakwe yasimapepo ali aomvi yauze mu manda yakwe Yesyua.
Aina Levi yali ndi vii: Yesyua, Binui, Kadimiyeli, Syelebiya, Yuda nga na Mataniya kwene, pamwi na aomvi yauze, wiyo uwangalilanga imimbile ya nyimbo zyakutaizya.
Aomvi yauze yali a Bakibukiya na Uni, ayatolelelanga umu kwimbila pamwi na alio.
Yesyua wali a isi wakwe Yoiyakimu, Yoiyakimu wali a isi wakwe Elyasyibu, Elyasyibu wali a isi wakwe Yoiyada. 
Yoiyada wali a isi wakwe Yonatani, nga na Yonatani wali a isi wakwe Yadua.
Mu manda yakwe Yoyakimu Simapepo Mukulu, intunguluzi zya nko zyakwe yasimapepo zyali ndi vii: Uwatungululanga umutundu wakwe Selaya wali a Melaya. Uwatungululanga umutundu wakwe Yelemiya wali a Hananiya. 
Uwatungululanga umutundu wakwe Ezila wali a Mesyulamu, uwatungululanga umutundu wakwe Amaliya wali a Yeoanani. 
Uwatungululanga umutundu wakwe Maluki wali a Yonatani, uwatungululanga umutundu wakwe Syekaniya wali a Yosefu. 
Uwatungululanga umutundu wakwe Halimu wali a Adina, uwatungululanga umutundu wakwe Melayoti wali a Helikai. 
Uwatungululanga umutundu wakwe Ido wali a Zakaliya, uwatungululanga umutundu wakwe Ginetoni wali a Mesyulamu. 
Uwatungululanga umutundu wakwe Abiya wali a Zikili, uwatungululanga umutundu wakwe Miniyamini wali a Pilitai. 
Uwatungululanga umutundu wakwe Biliga wali a Syamua, uwatungululanga umutundu wakwe Syemaya wali a Yeonatani. 
Uwatungululanga umutundu wakwe Yoyalibu wali a Matenai, uwatungululanga umutundu wakwe Yedaya wali a Uzi. 
Uwatungululanga umutundu wakwe Salu wali a Kalai, uwatungululanga umutundu wakwe Amoki wali a Ebeli. 
Uwatungululanga umutundu wakwe Hilikiya wali a Hasyabiya nu watungululanga umutundu wakwe Yedaya wali a Netaneli.
Mu manda yakwe Elyasyibu, Yoiyada, Yoanani na Yadua, ali Yasimapepo Akulu, palemvilwe amazina ya ntunguluzi zya ng'anda zyakwe yasimapepo na ina Levi mpaka ukwizafika mu manda ya kuteeka kwakwe Dalyusi umwene waku Pesya.
Amu mupanda wakwe Levi, makamaka intunguluzi zya ng'anda zyao, zyalemvilwe mu lupapulo lwa milandu mpaka ukwizafika mu manda ya kuteeka kwakwe Yoanani umwana umonsi wakwe Elyasyibu.
Intunguluzi zya ina Levi zyali ndi vii: Hasyabiya, Syelebiya na Yesyua umwana umonsi wakwe Kadimiyeli, yazwananga na aomvi yauze umu kwimba inyimbo zya kulumbanya nu kucindika ndi muno Davidi kwene umuntu wakwe Leza wilya wapelile ilamulo lyakuti cila umba lilinzile lyakwata uluti lwa kwimba.
Mataniya, Bakibukiya, Obadiya, Mesyulamu, Talimoni na Akubu, yali akangalila yapa mpongolo zya ng'anda ya kusungilamo icuma camu Ng'anda ikulu yakwe Leza.
Yakwene atumikilanga mu manda ya kuteeka kwakwe Yoiyakimu umwana umonsi wakwe Yesyua, umwana umonsi wakwe Yozadaki, nga numu manda ya mulasi Neemiya na yakwe simapepo Ezila uwali a nyela wa Masunde.
Lino antu yelenginye ukupaatwila Yawe ilinga lya musumba wa Yelusalemu, yaamile aina Levi ukufuma konsi kuno ikalanga, kuti yize ku Yelusalemu ku kuzevya nu kuzangila capamwi nu kutaizya umu nyimbo ni viwaya na yababatoni na yabanjo. 
Alino inko zya ina Levi aimbanga inyimbo yakongana pamwi ukufuma umu ncende zyonsi izyazingulwike Yelusalemu nu ku mizi ya ina Netofa. 
Kwizile nayauze afumile ku Beti Giligali, ku Geba nu ku Azimaveti, pasipano yakiimba ya nyimbo yali aingi cakuti yakuuzile imisakuta ukuzinguluka Yelusalemu. 
Lyene yasimapepo na ina Levi yacita ulutambi lwa kuiswefya, nu kuswefya antu alino nu kuswefya impongolo na malinga ya musumba.
Nene kwene nakonganike intunguluzi zya mpanga yaku Yuda apapela yi linga njapeela nu wangalizi pa maumba yaili kuti yapita mu milongo ala yakwimba inyimbo zya kutaizya Leza.
Hosyaya na citika wa ntunguluzi zya Ayuda nayo yalondela pacisila cao, 
pamwi na Azaliya, Ezila, Mesyulamu, 
Yuda, Benjamini, Syemaya na Yelemiya. 
Yamwi muli yasimapepo alizyanga intandala yali ndi vii: Zakaliya umwana umonsi wakwe Yonatani, umwana umonsi wakwe Syemaya, umwana umonsi wakwe Mataniya, umwana umonsi wakwe Mikaya, umwana umonsi wakwe Zakuli, umwana umonsi wakwe Asafu. 
Pali na aomvi yauze ndi vino yaa: Syemaya, Azaleli, Milalai, Gilalai, Maai, Netaneli, Yuda na Hanani. Yakwene yanyemulanga ivyakulizizya inyimbo, vyapanzilwe na Davidi umuntu wakwe Leza wilya. Kalemba Ezila uwatungululanga. 
Ukutandikila ku Mpongolo ya Kafukoka yatumbela pa masitepu akuya uku Musumba wakwe Davidi, yaya yapuzya pi sano lyakwe Davidi, nga yaswilila ukwi linga yafika pa Mpongolo ya Manzi, lwaku ufumondaka wa musumba wa Yelusalemu.
Iumba lyuze lyakwe yao ataizyanga Leza lilungama kwimani apapela yi linga, nga nani pamwi na citika muze wa antu tulilondela pa cisila. Tupita kupuzya Lupungu lwa Vitofu mpaka kwi Linga Lisalale. 
Kufuma papa twiza tupuzya pa Mpongolo yakwe Efulemu, Mpongolo ya Yesyana, Mpongolo ya Nswi, pa Lupungu lwa Hananeli, pa Lupungu lwa Myanda, mpaka kufika nu ku Mpongolo ya Mfwele. Pakumalila itufika ku Mpongolo yakwe Yakalinda.
Acino amaumba yoili yakwe yakiimba yao yataizyanga kuli Leza yafika apipi nu ku Ng'anda ikulu yakwe Leza.
pali na yasimapepo yaa alizyanga intandala zyao: Eliakimu, Maaseya, Miniyamini, Mikaya, Elioenai, Zakaliya na Hananiya. 
Pali na yasimapepo yaa: Maaseya, Syemaya, Eleaza, Uzi, Yeoanani, Malikiya, Elamu na Ezeli. Yezelaya uwatungululanga yakiimba ya nyimbo.
Pa wanda kwene ulya yapeela impolelwa izingi wakwe cimwi, nga yazanga pamulandu wakuti Leza aliwe wayalenga ukuzanga. Anaci pamwi na ana nayo kwene yazanga. Icongo cakuzanga cino yacisile cuvwikanga ukufuma ukutali.
Pa wanda kwene ulya antu yasonsilwe kuti yawaka amang'anda ya kusungilamo cuma muno yasungilangamo musangulo wa Ng'anda ikulu yakwe Leza, ukwikapo ni cikumi ni mbezu nga ni viseekwa vyankolelo ivyacanga cila mwaka. Antu yaa yapilwe umulimo wakukolonganika vyamusangulo ukufuma mu vyalo vyali mu pipi ni misumba ipusanepusane, vino yasangwilanga yasimapepo na ina Levi ndi vino calondekwa ukucita kulingana na Masunde yakwe Mose. Ayuda yonsi cayazanzizye apakulola uomvi wakwe yasimapepo na ina Levi kwene, 
 pamulandu wakuti yacitanga ukulingana na vino Leza wayapile ilamulo, makamaka ulutambi lwa kuswefiwa. Yakiimba ya nyimbo pamwi na yakalinda ya Ng'anda ikulu yakwe Leza nayo kwene yaombanga imilimo yao ukulingana na masunde yano Davidi na Solomoni umwanakwe yayapile. 
Pasi pano uku mpiti, mu manda yakwe Davidi na Asafu, kwali na yakiimbisya ya nyimbo na anyimbo zyakulumbanya nu kutaizya Leza. 
Acino mu manda yakwe Zelubabeli, nga nu mu manda yakwe Neemiya, aina Izlaeli yonsi yapeelanga amawila cila wanda akwazwilizya yakiimba pamwi na yakalinda amu Ng'anda ikulu yakwe Leza. Nupya yapaatwilile aina Levi icipande cao, nga aina Levi nayo yapaatwilile amu mupanda wakwe Aaloni cipande cao.
  Pa wanda kwene ulya Lupapulo lwakwe Mose lwawelenzilwe ala antu yonsi yakuuvwa. Ali pakuzana pano calembwa ndi vino umwina Amoni nu mwina Moabu ali wensi atalatala aezye ukwingila mwi uvi lya antu yakwe Leza. 
 Icintu cico catandike pamulandu wakuti yene yakanyile ukupeela aina Izlaeli amanzi ni vyakulya lino yali apa lwendo lwakuya ku Eguputo. Yene yatozile ulupiya yalipila nu kuonga Balamu apakuti atipwile aina Izlaeli. Lelo Leza wasenwile intipu zyakwe Balamu iziya upolelelo. 
Walanga lino antu yuvwa cico umu malembelo yano yayawelengile mu Masunde yakwe Mose, nayo zuwazuwa ali pakuzinga ainamasi yonsi umwi uvi lya ina Izlaeli.
Lino vintu vyonsi vitatala vyacitika, simapepo Elyasyibu uwangalilanga miputule yakusungilamo cuma mu Ng'anda ikulu yakwe Leza witu. Wene waelezyanyizye na Tobiya, 
nupya wazumilizye Tobiya kuti angaomvya umuputule ukalamba uno mpiti yasungilanga mwenemo ubani, uwila wa usu, icikumi ca ngano, waini na mafuta. Kuli kuti vyamusangulo vino yapaatwilanga aina Levi, yakiimba ya nyimbo, yakalinda ya mpongolo, na yasimapepo. 
Lino vyonsi vii vikucitika ku Yelusalemu ala nemo insiko, pano walanga naya kuli Alitakisesi umwene waku Pesya. Cali mu mwaka walenga amakumi yatatu na iili wa kuteeka kwakwe. Lino papita amanda yamwi indenga ulusa ku mwene 
nga nswilila ku Yelusalemu. Kuku naile nzunguka apakuzana ukuti Elyasyibu wapeela Tobiya umuputule ukalamba waku Ng'anda ikulu yakwe Leza. 
Lyene nsoka wakwe cimwi nga nsumbila apanzi utuviya tonsi tuno Tobiya waisile mu muputule ulya. 
Alino impela ilamulo lyakuti yaswefye imiputule ilya nga nswilizyamo iviya vyonsi vyamu Ng'anda ikulu yakwe Leza kumwi na mawila ya mbezu nu ubani kwene.
  Nga nzana ukuti aina Levi yatapelwa ivipande vyao vino yali nu kupelwa. Lyene apamulandu wakwe cii, cila muntu walanga waswilila ku kulima calo cakwe. 
Caleka inkalipila intunguluzi zizi inti, “Pacani cino mwatazyela Ng'anda ikulu yakwe Leza mu musango uu?” Lyene nkonganika antu yalya nu kuyaswilizya pa milimo yao.
  Lino nacita vii, Ayuda yatandika ukwiza na mawila ya cikumi ca ngano, waini, na mafuta, kuti yapeela ku miputule yakusungilamo cuma. 
Alino nsolola yaa kuti yaye akasunga ya cuma: simapepo Syelemiya, kalemba Zadoki nga na Pedaiya, wenga uwamu ina Levi, ukwikapo na kazwilizya wao Hanani, umwana umonsi wakwe Zakuli, uwamu mupanda wakwe Mataniya, pano namanyile ukuti antu yaa atailwe. Yapilwe umulimo wakwankanya vyamusangulo ku yaomvi yauze.
We Leza wane, sungala unjiusye pali vii vyacitika. Iusyini milimo yane isuma ino nacitila Ng'anda ikulu yakwe Leza wane pakulondesya ukumutumikila.
  Pa nsita kwene ilya nga ndola antu mu mpanga yakwe Yuda yakuponda nu kufena amatingi pa Sabata. Nga na yamwi ala yakukolonganika nu kutulika ingano mu mitumba ala yakuomvya yapunda. Yamwi nayo ala yakusenda waini, matingi, misamvu, alino ni viya vya misango misango, ala yakuleta ku Yelusalemu pa wanda wi Sabata kwene. Alino njakalipila kuti yataezya kukazya vyakulya pa Sabata. 
Na antu yamwi aku Tuli aikalanga mu Yelusalemu yaleta inswi zya misango na misango zyakukazya pa wanda wi Sabata. Yakazyanga ku ikazi amu mpanga yakwe Yuda na amu Yelusalemu. 
Papo kwene nkalipila intunguluzi zya Ayuda nga nzyuzya inti, “Silolini lukota luu luno mukucita! Pacani cino mukukowezya Sabata? 
Ivikolwe vinu ivyatandike ukucita cii cakuti Leza witu wasosile ayavunuka nu kuleta uononesi apa musumba uu. Lelo namwe kwene mukulonda ukusosya Yawe wakwe Izlaeli apa kukowezya Sabata mu musango kwene uu.”
Uli mulandu uno napiile ilamulo kuti lino ilanzi lyatilyawa, apa nsita ino Sabata litatala lyatandika, yayala mpongolo zyamu Yelusalemu mpaka kukusila kwi Sabata. Alino nika yakalinda apa mpongolo akulesya ukwingizya nu kufumya vya uculuzi vyonsi api Sabata. 
Cii calenzile ukuti aculuzi akazyanga vya uculuzi vya misango na misango yalala ukunzi ya musumba wa Yelusalemu uwanda onga nanti amanda yaili. 
Lelo nayakalipile nu kuyuzya inti, “Uzye pacani cino mukulalila apipi ni linga? Ndi mulacita cii nupya, ndamufulula.” Kutandikila papo kwene mpaka nu mu manda ankolelo aculuzi yalya yatatazile yaweluluke pa Sabata. 
Lyene mpela ilamulo ku ina Levi kuti yaiswefye nu kwiza tandika kulinda mpongolo kuti wanda wi Sabata uziliziwe.
  Pa nsita kwene iyo nga ndola aikazi yaku Yuda yayo atwite anaci aku Asyidodi, nu ku Amoni nga nu ku Moabu. 
Pano citika wa ana yao yavwanganga icilimi caku Asyidodi, yaposiwanga ukuvwanga icilimi citu. Lelo yavwanganga icilimi ca mitundu yuze. 
Lyene mpazyanya nayo nu kuyatiipa nga numa yamwi nu kuyanyunkula inyele. Nga njanena kuti yacite umulapo mwi zina lyakwe Leza inti, “Mutakezye ukutwalizya ana inu anaci ku onsi ainamasi, nga ana inu aonsi kumwi namwe kwene mutakezye kutwala anaci ainamasi. 
 Uzye asi pamulandu wa anaci kwene yalya acino Solomoni umwene waku Izlaeli wifizye? Kutali umwene nanti wenga uwamu nko zya pano nsi uwalingine na aliwe. Leza wamutemilwe cuze nga amulasika uwene wa ina Izlaeli yonsi. Lelo anaci yalya ainamasi yalenzile kuti aifye. 
Uzye naswe tumalondelanga vicitwa vinu nu kuntayela Leza apa kutwalana nu kutwalizyanya ku inamasi?”
  Wenga uwamu ana aonsi yakwe Yeoyada, umwana umonsi wakwe Elyasyibu Simapepo Mukulu wilya, walanga watwala umwana wakwe Sanibalati waku Holoni. Acino namuzinzile nu kumufumya mu Yelusalemu.
We Leza wane, wiusye antu yayo, apa kukowezya usimapepo wao nu kusausya upangano uno mwacisile na ina Levi.
Avino nasangulwile yasimapepo yaa na ina Levi ku vintu vyonsi vya inamasi. Alino nswilizya yasimapepo na ina Levi pa milimo yao apakuti cila muntu amanye nu kuomba ningo umulimo wakwe. 
Nga mpela ilamulo lyakuti yaleta inkwi ni vizao vyankolelo apa nsita iyasontwa.
