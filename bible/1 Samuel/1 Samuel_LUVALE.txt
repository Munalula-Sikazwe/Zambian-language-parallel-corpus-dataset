Jino kwapwile lunga wakuLamataime-zofwime, wakulifuci lya­vaEfwalime lyajipili, lijina lyenyi apwile ikiye Elekana, mwanaYelohame, ou mwanaElihu, ou mwanaTohu, ou mwanaZufwe, kaEfwalime.
Apwile namapwevo vavali. Umwe lijina lyenyi apwile ikiye Hana. Mukwavo lijina lyenyi apwile ikiye Penyina. Penyina apwile navana, oloze Hana kapwile navanako.
Lunga kana akandukilenga ku­fuma kwimbo lyenyi hamwaka ha­mwaka nakuya nakulifukula kuli Yehova wamayongomena nakumu­vatwila vimuna kuXilo. Kaha vana vaEli vamalunga vavali, ou Hofwonyi, ou Fwinehase, vapwile vapilixitu jaYehova, vapwile kuze.
Jino omu lyejile likumbi avatwile Elekana vimuna, ahanyine vyazano kuli pwevo lyenyi Penyina nakuli vana venyi vamalunga navava vama­pwevo vosena.
Oloze amuhanyine Hana cazano cakweseka navyazano vivali, mwo­mwo amuzangilenga Hana, xikaho. Oloze Yehova alingile najiki lyehi mujimo lyaHana.
Kaha muka-kole wenyi amusowangijilenga cakumusowangiza, ma­ngana amusangumune, mwomwo Yehova alingile najiki lyehi mujimo lyenyi, xikaho.
Jino uze lunga hakulinga ngoco hamwaka hamwaka omu akandukile uze pwevo kuzuvo yaYehova, mukiko mwamusowangijilenga kuli mu­kwavo. Xikaho alilile, kalile kulya­ko.
Lunga lyenyi Elekana amwihwile ngwenyi, Ove Hana, ikaze naulilila? ikaze naukanyina kulya? mucima wove uli nakupihilila ika? ami kangwawahile kuli ove kuhambakana vana vamalunga likumiko numba?
Ngoco Hana akatukile omu vali­ngile hivanali lyehi kuXilo, omu va­lingile hivananu lyehi. Jino kapilixitu Eli apwile natwame hacitwamo cenyi kucipamba cacikolo catembele ya­Yehova.
Uze pwevo apwile nakwivwa vangu mumucima wenyi, alombele kuli Yehova, alilile cakulila.
Axikile luxiko, ambile ngwenyi, Ove Yehova wamayongomena, kaci nge nautala malwa ayami ndungo yo­ve cakuwatala, nakungwanuka, na­kuzeneka kunguvulyamami ndungo yove, nge naukanguhanami ndungo yove mwana walunga, kaha nangu­kamuhana kuli Ove Yehova maku­mbi osenaze mwakayoyanga, hamu­twe wenyi kahexi kukahita yembeko.
Kaha casolokele, omu atwalileho nakulomba kumeso aYehova, Eli alamine kanwa kenyi.
Jino Hana, ikiye apwile nakuha­njika mumucima wenyi. Mivumbo yenyi kaha yapwile nakuhanjika, oloze lizu lyenyi kalyevwakanyineko. Xikaho Eli axinganyekele ngwenyi, napende.
Eli amwambile ngwenyi, Naupenda palanga nakumwaka uka? Mbila vinyo vyove.
Hana amukumbulwile ngwenyi, Nduma, ove mwata wami, ngupwevo wakulemuwa kuxipilitu yami. Kangwanwine vinyoko, cipwe wala wausasu, oloze ngunahingununa mwono wami kumeso aYehova.
Kanda ungujinami ndungo yo­ve ngwove, pwevo wakavihuko, mwomwo ngunahanjika palanga no­holili nakuyayavala cami cacivulu, nomu vanangusowangiza.
Kaha Eli amukumbulwile ngwe­nyi, Yakonga nakeke, kaha Kalunga kaIsalele akakuhane nganomu unamulombo.
Uze pwevo amwambile ngwenyi, Ami ngamba yove nguwane uselewa mwane kumeso ove. Ngoco uze pwevo aliyilile kwenyi, alile vyaku­lya, kahombele ceka kumeso enyi­ko.
Vamenekele cimenemene, valifu­kwile kumeso aYehova, vahilukile, Vahetele kuzuvo yavo kuLama. Ele­kana alimwene napwevo lyenyi Ha­na, kaha Yehova amwanukile.
Kaha casolokele, omu atelemo makumbi, Hana emicile lijimo, ase­mene mwana walunga, amulukile lijina lyenyi ngwenyi, Samwele, ngwenyi, mwomwo ngwamulombele kuli Yehova, xikaho.
Jino uze lunga Elekana akandu­kile nakumuvatwila Yehova cimuna wahamwaka hamwaka, akalinge nge omu axikile, navaze vakuzuvo yenyi vosena nawa.
Oloze Hana kakandukilekoko, mwomwo ambile kuli lunga lyenyi ngwenyi, Kuvanga mwanami nasumuka, numba ngukamutwale, ma­ngana akasoloke kumeso aYehova, akatwamenga kuze haya myaka yosena.
 Lunga lyenyi Elekana amwa­mbile ngwenyi, Linga nganomu mu­nawahe kumeso ove. Twamanga palanga nomu naukamusumuna. Oloze Yehova akazamise lizu lyenyi. Ngoco uze pwevo atwamine, amwa­mwixilenga mwanenyi palanga nomu amusumwine.
Kahomu alingile hanamusumuna lyehi, amukandwixile namavuvu ja­vangombe vatatu, nalifwa lyaunga limwe, natuku yavinyo, amuhetesele kuzuvo yaYehova kuXilo. Uze mwa­na apwile kanyike kaha.
Vamujihile uze livuvu lyangombe, vamutwalile uze mwana kuli Eli.
Pwevo amwambile ngwenyi, Ove j mwata wami, omu wayoya mwono wove tu, ove mwata wami, ami yami pwevo ngwemanyine kuli ove kuno nakulomba kuli Yehova.
Ngwalombele mwanou, kaha Ye­hova nanguhane nganomu ngwamulombele.
Xikaho ami nawa ngunamuhane kuli Yehova. Ngunamuhane kuli Ye­hova makumbi osena mwayoyanga. Kaha Eli alifukwile kuli Yehova kuze.
Jino Hana alombele, ambile ngwenyi,
Kakwexi weka wajila nge Ye­hovako,
Kanda mukavulisa ceka kuha­njika mwakutundako,
Mata avindume amanana anahokoka,
Vaze vekucile vanatambula ungamba mangana vakawane kulya,
Yehova eji kujihanga, eji ku­yoyesanga,
Yehova eji kuhutwisanga, eji kuhetesanga luheto,
Eji kukatulanga vaka-kuhutwa mulukungu,
 Mwalamanga mahinji avava vamuzakama,
Ava navakokojola naYehova navakavahokwojola.
Elekana ayile kaLama kuzuvo yenyi. Kaha uze mwana amuzacili­lenga Yehova kumeso akapilixitu Eli.
Jino vana vaEli vapwile malunga vatuvihu, kavamutacikijile Yeho­vako.
Vapilixitu vapwilenga nakulinga ngana kuli vatu. Mutu hakuvatula cimuna, ngamba yakapilixitu himweza ximbu vacili nakuteleka nyama, nangalafwa yakukwacisa nyama yamisomo yitatu kulivoko lyenyi.
Mwacoka hacifwoyo, cipwe mu­ndeho yakutelekela, cipwe mundeho yakwocela. Yosenoyo yazundwile ngalafwa yakukwacisa nyama kapi­lixitu ayile nayo. Ngoco muvavalingilenga vaIsalele vosena vaze vejilengako kuXilo.
Kaha nawa, ximbu vapwile maji kanda vaciwalumbe, ngamba ya­kapilixitu mweza, mwamba kuli mu­tu uze mwavatula cimuna ngwenyi, Muhane kapilixitu nyama akayoce, mwomwo kexi kusaka nyama yakuteleka kuli oveko, xina yayivusu kaha.
Kaci nge uze mutu mwamwamba ngwenyi, Valivange kulumba maji cakuwalumba, numba utambule mwexomwo wasaka mwono wove, kaha himwamba ngwenyi, Nduma, Oloze nguhaneyo oholili, nge pimbi kaha nanguyitambula tuhu nangolo.
Ngoco milonga yavaze vakweze yapwile yayinene cikuma kumeso aYehova, mwomwo vatu vasawilenga mawana aYehova.
Oloze Samwele azacilenga ku­meso aYehova, apwile kanyike, avwalilenga lifwote lyalinyu.
Naye amutongelele lihina lyakukuluka lyalindende, amutwalililelyo hamwaka hamwaka omu akandukile nalunga lyenyi mangana akavatule cimuna hamwaka hamwaka.
Eli akiswile Elekana napwevo lyenyi ngwenyi, Yehova akakuhane vana kuli ou pwevo mwomwo hakulomba cize alombele kuli Yehova. Kaha vayile kumahyavo.
Yehova amwalakanyine Hana, kaha emicile majimo, asemene vana vamalunga vatatu navana vama­pwevo vavali. Kaha uze kanyike Samwele azovolokelenga kumeso aYehova.
Jino Eli apwile hanaxinakaja lyehi cikuma. Evwile mwosenomu valingilenga vana venyi vamalunga kuli vaIsalele vosena, nomu vasavalilenga namapwevo vaze vazacililenga kucikolo cambalaka yakuliwanyina.
Avambile ngwenyi, Ikaze mweji kulingilanga vyuma vyangoco? mwo­mwo ngweji kwivwanga vilinga vye­nu vyavipi kuli vatu vosenava.
Nduma, enu vana vami, mwo­mwo puho kana ngweji kwivwanga kayawahileko. Muli nakulingisa vatu jaYehova kuzombwojoka jiximbi.
Kaci nge mutu umwe mwavulu­muna kuli mukwavo, Kalunga mwakamuzangamisa. Oloze kaci nge mutu mwamuvulumuna Yehova, iyaze mwakamuhakwila? Cipwe ngo­co, kavevwililile mulizu lyasevoko, mwomwo Yehova ajinyine kuvajiha, xikaho.
Kaha uze kanyike Samwele apwile nakuya nakuzovoloka, nakumwivwila kuwaha nakuli Yehova nakuli vatu.
Jino kuli Eli kwejile mutu wa­Kalunga, amwambile ngwenyi, Ye­hova nambe ngwenyi, Ngwalisolwele cakulisolola kuzuvo yakaka yove tahi? omu vapwile muEjipitu mu­zuvo yaFwalo.
 Ngwamusakwile mumiyaci ya­vaIsalele yosena kupwa kapilixitu kami tahi? kukanduka kulijiko lyami lyakulumbila, nakulumba vize vyali­vumba lyamwaza, nakuvwala lifwote kumeso ami. Vakuzuvo yakaka yove ngwavahanyine mawana avana va­Isalele akwoca hakakahya osena tahi?
Nyi ikaze mweji kulyatangilanga vimuna navanguvatwila, namawanami ngunalweze muutwamo wami? Ikaze weji kuvalemeselanga vana vove vamalunga kunguhambakanAmi, nakulinunyisenu vavene na­mawana avatu jami vaIsalele amalemu osena?
Xikaho Yehova, ou Kalunga kaIsalele, nambe ngwenyi, Ngwambile vene ngwami, vakuzuvo yove, vakuzuvo yakaka yove, navatambu­kanga kumeso ami haya myaka yosena. Oloze oholili Yehova nambe ngwenyi, Cipwenga kwakusuku na­yami, mwomwo ava veji kungulemesanga nanguvalemesa, kahava veji kungulumbilisanga navakavalelesanga.
Tala, kuli nakwiza makumbi eka omu nangukatetako livoko lyove nalivoko lyazuvo yakaka yove, ma­ngana muzuvo yove mukahonenga lunga wamukulwane haya myaka yosena.
Naukamona luyando lwautwamo wami mwosenomu mwavawahisa Kalunga vaIsalele, kaha muzuvo yove kamwexi kukapwa lunga wamukulwaneko haya myaka yosena.
Kaha mukwenu lunga ou nangukazeneka kutetako kulijiko lyami lyakulumbila mwakapwanga wakulalisa meso ove, wakunowesa mwono wove, kaha vosena vaze navakase-munwina kuzuvo yove navakafwafwa natwima javo.
Eci nacikavawana vana vove vavali Hofwonyi naFwinehase naci­kapwa cinjikizo kuli ove. Navakafwa vosena vavali halikumbi lyolimwe.
Nangukalikatwila kapilixitu wa­kuxixika, ou mwakalinganga mwe­xomwo mwaya mucima wami, kaha nangukamutungila zuvo yakuzama mbe. Ikiye mwakatambukanga haya myaka yosena kumeso ayou wami ngwawavisa lyehi.
Kaha nacikasoloka, Wexowo na­saleho kuzuvo yove mwakeza naku­lifukula kuli ikiye mangana akamu­hane lumbongo lwapalata nambolo yimwe, kaha mwakamwamba ngwe­nyi, Acingwitavile mwane nguzate tumilimo lwaupilixitu, mangana ngu­lye kacihanda kambolo.
Jino uze kanyike Samwele amu­zacililenga Yehova kumeso aEli. Mazu aYehova apwilenga akutonda makumbi aze. Kakwapwile kuva­mwenesa vyuma kakavuluko.
Kaha casolokele halikumbi limwe, omu alingile Eli hanasavala lyehi kwenyi (jino meso enyi alingile anaputuka lyehi kufuvalala, ngoco ka­haxile kumonako),
omu lyapwile linongo lyaKalunga kanda licijime, naSamwele nawa na­savala lyehi, mutembele yaYehova, muze mwapwile cikaxa caKalunga,
Yehova amusanyikile Samwele. Samwele etavile ngwenyi, Yami uno mwane.
Alahilile kuli Eli, amwambile ngwenyi, Yami uno mwane, mwo­mwo unangusanyika, xikaho. Eli amwambile ngwenyi, Kangwakusanyikileko. Savala ceka. Kaha ayile, asavalile.
Yehova amusanyikile ceka nawa ngwenyi, Ove Samwele. Samwele ahindukile, ayile kuli Eli, amwambile ngwenyi, Yami uno mwane, mwo­mwo unangusanyika, xikaho. Amu­kumbulwile ngwenyi, Ove mwanami, kangwakusanyikileko. Savala ceka.
Jino Samwele apwile kanda acimutacikize Yehova, kanda vacimusolwele mazu aYehova.
Yehova amusanyikile Samwele ka­mucitatu. Ahindukile, ayile kuli Eli, amwambile ngwenyi, Yami uno mwane, mwomwo unangusanyika, xikaho. Eli amwene ngwenyi, Yehova namusanyikou kanyike.
Xikaho Eli ambile kuli Samwele ngwenyi, Yako, usavale, kaha cipwe, kaci nge mwakusanyika ceka, umwambe ngwove, Ove Yehova, hanjika, mwomwo ami ngamba yove nguli nakwivwilila. Kaha Samwele ayile, asavalile kwenyi.
Yehova ejile, emanyine, amusa­nyikile nge hakulivanga ngwenyi, Ove Samwele, ove Samwele. Samwele amwambile ngwenyi, Hanjika, mwo­mwo ami ngamba yove nguli nakwi­vwilila.
Yehova ambile kuli Samwele ngwenyi, Tala, nangukalinga cuma muli vaIsalele, matwitwi ayou mwakacivwa osena avali nawakawemuka.
Halikumbi lize nangukamuzamixilila Eli vyosenovyo ngunahanjika hazuvo yenyi, kufumisa kukuputuka nakutwala kusongo.
Mwomwo ngunamulweze lyehi ngwami, Nanguzangamisanga zuvo yove haya myaka yosena, mwomwo hakuhenga kana atacikijile, mwo­mwo vana venyi valikokelele kwa­ngula, kaha kavatangikileko.
Xikaho ngunalixingi kuzuvo yaEli ngwami, Kuhenga cavava vaku­zuvo yaEli kavexi kukacifwika navi­muna vakuvatulako, cipwe nama­wana, haya myaka yosena.
Samwele asavalile nakukuca, hikusokolola mapito azuvo yaYehova. Samwele evwile woma wakumulweza Eli omu vamumwenesele.
Kaha Eli amusanyikile Samwele, amwambile ngwenyi, Ove mwanami Samwele. Etavile ngwenyi, Yami uno mwane.
Amwambile ngwenyi, Oco cuma kana nahanjika Yehova kuli ove cika? Kanda unguswekacoko. Kaci nge kuvyuma vyosenovyo ahanjika­nga kuli ove naungusweka cimwe, kaha Kalunga akakulinge ngoco nakuhakilako nawa.
Samwele amwambulilile mazu osena, kamuswekele limweko. Eli ambile ngwenyi, Ikiye Yehova. Ali­nge nganomu namono mwamwaza.
Samwele azovolokele, Yehova apwilenga nenyi, kaha kumazu enyi osena kalingixile limwe kuholoka hamavuko.
VaIsalele vosena, kufuma ku­Ndane mbwe nakuMbele-xeva, vata­cikijile ngwavo, Vanamuzamisa Sa­mwele kupwa kapolofweto kaYe­hova.
Kaha Yehova alisolwele ceka kuXilo. Mwomwo Yehova alisolwele kuli Samwele kuXilo hamazu aYe­hova.
Kaha mazu aSamwele ahetele kuli vaIsalele vosena.
VaFwilixite valitanjikile valwe na­vaIsalele. Kahomu valwile jita, va­Isalele vazakukile kumeso avaFwi­lixite. Vajihile malunga vaka-jita kafwe makombakaji awana kuci­papa.
Omu valingile vatu hivanengila lyehi mucilombo, vakulwane java­Isalele valihwojwele ngwavo, Yehova natuzakwila ika lelo kumeso ava­Fwilixite? Tumbatenu cikaxa calu­xiko lwaYehova kuXilo, tulinehelenuco, mangana cihete muli etu, citulwile mumavoko avaka-kole jetu.
Ngoco vatu vatumine kuXilo, vambacileko cikaxa caluxiko lwa­Yehova wamayongomena, Ou atwa­ma helu Navakeluve. Kaha vaze vana vaEli vamalunga vavali, Hofwonyi naFwinehase, vapwile kuze nacikaxa caluxiko lwaKalunga.
Omu cahetele cikaxa caluxiko lwaYehova mucilombo, vaIsalele vo­sena valikuwile makuwa amanene, ngoco mavu andendele.
VaFwilixite hakwivwa vyema vyamakuwa kana, valihwile ngwavo, Mangana avyema vyamakuwowo mucilombo cavaHepeleu aya mulihi? Kaha vatacikijile ngwavo, Cikaxa caYehova cineza lyehi mucilombo.
VaFwilixite vevwile woma, mwo­mwo valyambile ngwavo, Kalunga neza mucilombo. Valyambile ngwa­vo, Mama lelo hali etu! Mwomwo kanda kupwe lyehi cuma cipwaha.
Mama lelo hali etu! Iyaze mwatupululula mumavoko atulunga vava­nene ava? Ava vakivo tulunga vaze vavavetele vaEjipitu namisongo yo­sena yeka nayeka mupambo.
Enu vaFwilixite, tulikakenu, tumikenu mwaulunga, kucina nalu­pwanga tuvandungo javaHepeleu, nganomu vanapunga vandungo je­tu. Tumikenu mwaulunga, tulwenu jita.
VaFwilixite valwile, kaha vaIsa­lele vazakukile, vacinyine mutu kumbalaka yenyi mutu kumbalaka yenyi. Kwapwile kuvahopola ciku­makuma, mwomwo kuli vaIsalele kwalindwomwokele vaka-kutambuka hamavu tununu tutatu.
Cikaxa caKalunga vacikwacile, kaha vana vaEli vamalunga vavali, Hofwonyi naFwinehase, vavajihile.
Jino kuli vaka-jita kwalahile mu­tu wakaMbenjamine, ahetele kuXilo halikumbi lize namahinenyi akupula namavu hamutwe wenyi.
Omu ahetele, kuwana Eli natwa­me hacitwamo cenyi kutenga yajila nakutalijiza, mwomwo mucima we­nyi wapwile nakucikimina cikaxa caKalunga, xikaho. Omu ahetele uze mutu mwimbo nakucambulula, li­mbo lyosena lyatetele.
Eli hakwivwa vyema vize vyamiteto kana, ehwile ngwenyi, Mangana avyema vyacizungo eci aya mulihi? Uze mutu anguhwixile, ahetele kuli Eli, amwambulilile.
Jino Eli apwile namyaka makumi atanu naawana nayitanu nayitatu, kaha meso enyi apwile afwa lyehi, ngoco kahaxile kumonako.
Uze mutu ambile kuli Eli ngwe­nyi, Ami yami nguneza kufuma kuli vaka-jita, ami yami ngwacinanga lelo kufuma kuli vaka-jita. Amwi­hwile ngwenyi, Ove mwanami, oco cinasoloka cika?
Uze anehele mujimbu amuku­mbulwile ngwenyi, VaIsalele vana­cinyi kumeso avaFwilixite, kunasoloka nawa kuvahopola vatu cikuma, navana vove vamalunga vavali na­wa, Hofwonyi naFwinehase, vana­fu, kaha cikaxa caKalunga vanacikwate.
Kaha casolokele, omu avulukile cikaxa caKalunga, Eli akatumukile kucitwamo cenyi, aholokelele ku­nyima kucikolo, xingo yenyi yahokokele, kaha afwile, mwomwo apwile kaxinakaji, apwile wamulemu, xi­kaho. Ikiye avayulilenga vaIsalele myaka makumi awana.
Jino nayewenu, pwevo lyaFwinehase, apwile najimo, kwakamwihi Hakusapuluka. Omu evwile mujimbu kana ngwavo, cikaxa caKalunga vanacikwate lyehi, ngwavo, Isowenu nalunga lyove vanafu lyehi, anonga­mine nakusapuluka, mwomwo miso­ngo yenyi yamuwanyine, xikaho.
Kahomu apwile hikufwa, vaze mapwevo vemanyine kuli ikiye va­mwambile ngwavo, Kanda wivwa womako, mwomwo unaseme lyehi mwana walunga, xikaho. Oloze kavakumbulwileko, cipwe kuhakako mucimako.
Amulukile mwanenyi ngwenyi, Ikavote, ngwenyi, Upahu unatunduka lyehi kuli vaIsalele. Mwomwo vakwacile cikaxa caKalunga, na­mwomwo haisewenu nalunga lyenyi, xikaho.
Ambile ngwenyi, Upahu una­fumu lyehi kuli vaIsalele, mwomwo cikaxa caKalunga vanacikwate lyehi, xikaho.
Jino vaFwilixite vambacile cika­xa caKalunga, vacifumixile kuEvenezele, vacitwalile kuAxatote.
VaFwilixite vambacile cikaxa ca­Kalunga, vacitwalile muzuvo yaNdangone, vacitumbikile kuli Nda­ngone.
Vaze vakuAxatote hakumeneka cimenemene, kumana, Ndangone apwile hanaholokela lyehi hameso enyi hamavu kulutwe lwacikaxa ca­Yehova. Kaha vamumbacile Nda­ngone, vamwimikile ceka kwenyi.
Omu vamenekele ceka cimene­mene, kumana, Ndangone apwile naholokela lyehi hameso enyi ha­mavu kulutwe lwacikaxa caYehova, kaha mutwe waNdangone navikamba vyamavoko enyi vyosena vivali vyapwile vinavatukila lyehi hamu­kwilici, Ndangone apwile nacikulundundu cenyi kaha.
Xikaho cipwe vapilixitu jaNdangone cipwe vexovo nawengila mu­zuvo yaNdangone kavexi kulyata hamukwilici waNdangone muAxatoteko nakulikumbi lyalelo.
Oloze livoko lyaYehova lyapwile lyalilemu hali vaze vakuAxatote. Avanongesele, avavetele namisanyamba, nakuAxatote nakulifuci lyahatako nawa.
Kaha vatu vakuAxatote hakucimona valyambile ngwavo, Cikaxa caKalunga kaIsalele kanda citwamanga kuli etuko, mwomwo livoko lyenyi linapu lyalikalu hali etu na­hali kalunga ketu Ndangone, xikaho.
Ngoco vatumine, valikungulwilile vamyata javaFwilixite vosena, vave­hwile ngwavo, Natulinga muka naci­kaxa caKalunga kaIsalele? Vavaku­mbulwile ngwavo, Cikaxa caKalunga kaIsalele vacitwale kuNgata. Kaha vatwalile cikaxa caKalunga kaIsalele kuze.
Jino casolokele, omu valingile hivanacitwale lyehi, livoko lyaYe­hova lyapwile halimbo lize nakuva-pindanganyisa cikuma. Avetele vatu vamwimbo, navamokomoko nava­valemu, kaha hali vakivo halitumbukilile misanyamba.
Ngoco cikaxa caKalunga vacitumine kuEkelone. Kaha casolokele, omu cahetele cikaxa caKalunga ku­Ekelone, vaka-Ekelone vatetele ngwavo, Vanatunehela cikaxa caKalunga kaIsalele mangana vatujihise navakwetu vatu nawa.
Xikaho vatumine, vakungulwile vamyata javaFwilixite vosena ha­mwe, vavambile ngwavo, Suulenu cikaxa caKalunga kaIsalele, ciyenga ceka kwaco, kucina nacitujihisa na­vakwetu vatu nawa. Mwomwo mwimbo mwosena mwapwile pindangano yakufwa, xikaho. Livoko lyaKalunga lyapwile lyalilemu cikuma muze.
Kaha vatu vaze vazenekele kufwa vavetuwile namisanyamba, kaha miteto yalimbo lize yahetele na­mwilu.
Jino cikaxa caYehova capwile­nga tukweji vatanu navavali mulifuci lyavaFwilixite.
VaFwilixite Vavasanyikile vapili­xitu navaka-kutaha ngwavo, Natu­linga muka nacikaxa caYehova? Tulwezenu mwakucitumina kwaco.
Vavambile ngwavo, Kaci nge namusuula cikaxa caKalunga kaIsalele, kanda mucituma camokomokoko, oloze kuvanga mumutumine wana wahakuhingika, numba amihindule, numba mutacikize ika linazenekela livoko lyenyi kumifuma.
Vavehwile ngwavo, Wana kana wahakuhingika natumutumina uka? Vavakumbulwile ngwavo, Misanya­mba yaulu yitanu navatumbi vaulu vatanu, nge kutesa nomu vavula vamyata javaFwilixite, mwomwo musongo woumwe kaha wapwanga hali enu muvosena nahali vamyata jenu, xikaho.
Xikaho tengenu vyuma vyakufwa­nyisa misanyamba yenu, navyuma vyakufwanyisa vatumbi jenu ava vali nakwenyejeka lifuci lyenu. Kaha mutohwesenu Kalunga kaIsalele. Kwiji, pamo mwalelwisa livoko lye­nyi hali enu, nahali tulunga twenu, nahalifuci lyenu.
Nyi ikaze namulingixila micima yenu kupwa yayilemu nge omu valingixile Fwalo navaEjipitu micima yavo kupwa yayilemu? Omu alingile hanazate lyehi mwakukomwesa muli vakivo, vavasuwile vatu nyi? kaha vafumineko.
Xikaho jino sakulenu litemba lyalihya, mulilongese, navangombe va­kukamuna mavele vavali vacili kanda vavahake toka. Vakaxililenu vango­mbe kulitemba, kaha vafumisenu vana vavo muvatwale kuzuvo.
Mbatenu cikaxa caYehova, mucinangike halize litemba, muhake vyu­ma vyaulu evi namumutumina ku­pwa wana wahakuhingika mucikaxa ceka kuluhaci lwaco, mucisuule ciyenga.
Kaha talenu, kaci nge naukanduka jila yangiza yaco kuMbete-xemexe, kaha Ikiye vene Ou natulingi kupi­hya kana cacinene. Oloze nge pimbi, kaha natutacikiza ngwetu, kalyapwile livoko lyenyi linatuveteko, ngwetu, catuwananga tuhu.
Jino vatu valingile ngoco. Va­kwacile vangombe vakukamuna ma­vele vavali, vavakaxililile kulitemba, vasokele vana vavo muzuvo.
Cikaxa caYehova vacinangikile halitemba, nacikaxa ceka navatumbi vaulu navyuma vyakufwanyisa misanyamba yavo.
Kaha vaze vangombe vandondekele mujila nakuya kuMbete-xemexe. Vayile mulikulakula nakuteta ha­kuya, kavapeukilile kulivoko lyacilyoko, cipwe kucimoswe. Kaha va­myata javaFwilixite vavakavangijile nakungiza yaMbete-xemexe.
Jino vaze vakuMbete-xemexe va­pwile nakwaha tiliku yavo muci­nema. Vandwile meso avo, vamwene cikaxa, vawahililile kucimona.
Litemba lyahetele muwande waYoxuwa wakuMbete-xemexe, lyema­nyine kuze kwapwile lilolwa lyali­nene. Vitondo vyalitemba vavilengele, vangombe vavalumbile kupwa wana wakulumba wakuhana kuli Yehova.
VaLevi vatulwile cikaxa caYe­hova, nacikaxa cikwavo capwile naco nawa, mwapwile vize vyuma vyaulu, vavitumbikile halilolwa lize lyalinene. Kaha vatu vakuMbete-xemexe vahanyine mawana akulu­mba, vamuvatwilile Yehova vimuna likumbi lize.
Kahomu valingile vaze vamyata javaFwilixite vatanu hivanacimono lyehi, vakindulukile likumbi lize kuEkelone.
Jino eyi yikiko misanyamba ya­ulu yize vatumine vaFwilixite kupwa wana wahakuhingika wakuhana kuli Yehova, umwe wahaAxatote, umwe wahaNgaza, umwe wahaAxakelone, umwe wahaNgata, umwe wahaEkelone.
Navatumbi vaulu nawa, nge ku­tesa nomu avulile membo avaFwili­xite osenaze apwile avamyata vaze vatanu, namembo aze apwile najike­mbwe namembo akuzeneka jike­mbwe amandende nawa, mbwe naku­lilolwa lyalinene lize vatumbikile cikaxa caYehova. Likiko kulili na­kulikumbi lyalelo kuwande waYoxuwa wakuMbete-xemexe.
Kaha kuli vatu vakuMbete-xemexe avetele vamwe, mwomwo va­talile mucikaxa caYehova, xikaho. Kuli vatu vaze aveteleko vatu tununu tutanu namakumi atanu naavali. Kaha vatu valixonene, mwomwo Yehova avavetele vatu nakuvahopola cikuma, xikaho.
Vatu vakuMbete-xemexe vali­hwojwele ngwavo, Iyaze nahase kwi­mana kumeso aYehova, Kalunga wajilou? Akanduke kuli iya atuseze?
Kaha vatumine tunganda kuli vaze vatwaminenga kuKilyate-yeya­lime ngwavo, VaFwilixite Vanahi­lwisa lyehi cikaxa caYehova. Xiku­mukenu mucikandwise kuli enu.
Kaha vatu vakuKilyate-yeyalime vejile, vakandwixile cikaxa ca­Yehova, vacihetesele muzuvo yaAvinatave hapili, vajilikile mwanenyi Eleyaza mangana alamenga cikaxa caYehova.
Kaha casolokele, kufumisa kuli­kumbi lize catwamine cikaxa kuKi­lyate-yeyalime, makumbi avulile, ya­pwile myaka makumi avali, kaha vakuzuvo yaIsalele vosena vahaki­leho micima yavo hali Yehova.
Jino Samwele ambile kuli vaku­zuvo yaIsalele vosena ngwenyi, Ka­ci nge muli nakuhiluka kuli Yehova namicima yenu yosena, kaha fumisenu tulunga veka navaAxatolete muli enu, talikisenu micima yenu kuli Yehova, mumuzacilenga Ikiye uka wenyi kaha, kaha Ikiye mwamipululula mumavoko avaFwilixite.
Ngoco vana vaIsalele valifumixile vaMbale navaAxatolete, vamuza­cililenga Yehova uka wenyi kaha.
Samwele ambile ngwenyi, Vahomeselenu vaIsalele vosena kuMijipa, kaha nangumilombela kuli Yehova.
Valihomenene kuMijipa, vaswicile meya, vawahingunwine kumeso aYehova, valitwaminyine kulya hali­kumbi lize, vambile kuze ngwavo, Tunamuvulumuna Yehova. Kaha Samwele avayulile vana vaIsalele kuMijipa.
Jino omu vevwile vaFwilixite ngwavo, Vana vaIsalele vanaliho­mena kuMijipa, vamyata javaFwili­xite vavakandukilile vaIsalele. Omu vacivwile vana vaIsalele, vevwile woma wavaFwilixite.
Kaha vana vaIsalele vambile kuli Samwele ngwavo, Kanda ulyungumika kulu nakukana kutulombela kuli Kalunga ketu Yehovako, ma­ngana atulwile mumavoko avaFwi­lixite.
Samwele akwacile mwanamukoko wakwamwa, amulumbile kupwa Wa­na wakulumba wamuundu waku­hana kuli Yehova. Samwele atetele kuli Yehova hali vaIsalele, kaha Yehova amwitavijile.
Jino omu apwile Samwele naku­lumba uze wana wakulumba, va­Fwilixite vapandamineko valwe na­vaIsalele. Oloze Yehova alilimine mikalateta yayinene likumbi lize hali vaFwilixite, avapinjixile, kaha vazakukile kumeso avaIsalele.
Malunga vavaIsalele valovokele muMijipa, vavahangasanyine vaFwi­lixite, vavavetelevetele mbwe naku­mavu yaMbete-kale.
Jino Samwele akwacile lilolwa, alimikile mukaci kaMijipa naXene, alilukile lijina lyalyo ngwenyi, Likiko Evenezele, ngwenyi, Yehova natukafweko palanga noholili.
Ngoco vavafungulwile vaFwili­xite, kavejile ceka mungiza yava­Isaleleko. Kaha livoko lyaYehova lyapwilenga hali vaFwilixite maku­mbi aSamwele osena.
Membo aze vatambwile vaFwi­lixite kuli vaIsalele vavahilwixililewo vaIsalele, kufumisa kuEkelone mbwe nakuNgata. Nangiza yawo nawa vaIsalele vayipululwile mumavoko avaFwilixite. Kaha muli vaIsalele navaAmole mwapwilenga keke.
Samwele avayulilenga vaIsalele makumbi osenaze ayoyelenga.
Apwile nakuyanga hamwaka ha­mwaka nakujinguluka kuMbetele nakuNgilingale nakuMijipa. Kaha avayulilenga vaIsalele kuze kwosena.
Ahilukilenga kuLama, mwomwo zuvo yenyi yapwile kuze, xikaho. Kaha avayulilenga vaIsalele kuze. Kaha amutungilile Yehova lijiko lyakulumbila kuze.
Jino casolokele, omu alingile Sa­mwele hanaxinakaja lyehi, alingi­xile vana venyi vamalunga kupwa vaka-kuvayula vaIsalele.
Lijina lyamwanenyi watwatwa apwile ikiye Yowele. Lijina lyamwa­nenyi wamucivali apwile ikiye Aviya. Vakivo vapwilenga vaka-kuyula muMbele-xeva.
Oloze vana venyi vamalunga kavatambukilenga mujijila jenyiko. Va­pyapumukile nakukava cipululu, vatambwilenga maswekeza, vahengeselenga ciyulo.
Vakulwane javaIsalele vosena valihomenene, vejile kuli Samwele ku­Lama.
Kaha vamwambile ngwavo, Tala, unaxinakaja lyehi, kaha vana vove kavexi nakutambuka mujijila joveko. Jino ijiva kutuhana mwangana ma­ngana atuyulenga nganomu valinga vaka-mafuci eka osena.
Oloze cuma kana capihile kumeso aSamwele, omu vamwambile ngwa­vo, Tuhane mwangana mangana atuyulenga. Kaha Samwele alombele kuli Yehova.
Yehova ambile kuli Samwele ngwenyi, Ivwilila mumazu avatu ava mwosenomu vanakwambe, mwomwo kavakukanyine oveko, Oloze vanangukane Ami, kucina nangupwanga ngumwangana wavo.
Nge kutesa navilinga vyosenovyo vanalingi kufumisa kulikumbi lize ngwavakandwixile muEjipitu pala­nga nakulikumbi lyalelo, omu vananguseze nakuzacila tulunga veka, mukiko muvanakulingilove.
Xikaho jino, ivwilila mumazu avo. Oloze cipwe ngoco, vahuhumune cakuvahuhumuna, uvalweze omu mwakapwanga mwangana uze mwavakapwanga mwangana wavo.
Samwele ambulwile mazu aYe­hova osena kuli vatu vaze vamulombele mwangana.
Avambile ngwenyi, Mwangana uze mwakapwanga mwangana wenu mumwakapwanga ngana. Mwakamitambula vana venu vamalunga, mwakalitongwelavo kupwa vaka-matembenyi nakupwa vaka-tuvalu twenyi, kaha navakalahanga kulutwe lwamatembenyi.
Mwakalitongwelavo kupwa tupitau twamakombakaji natupitau twa­mazavu amakumi atanu makumi atanu. Mwakahaka vamwe kumulimina mawande enyi nakumwahila kulya cenyi, nakumutengela vyuma vyenyi vyajita navyuma vyamatembenyi.
Mwakamitambula vana venu va­mapwevo kupwa vaka-kusunga vyu­ma vyamavumba amwaza, nakupwa vaka-kumutelekela, nakupwa vakakumwocela jimbolo.
Mwakamitambula mawande enu, namawande enu amivinyo, nama­wande enu amilive, awa akuhamba­kana kuwaha, kaha mwakawahana kuli vangamba jenyi.
Kumbuto jenu mwakatambulako eji jakusokesa mumakumi, nakumawande enu amivinyo nawa, kaha mwakavihana kuli Vilolo jenyi nakuli vangamba jenyi.
Mwakamitambula vandungo jenu vamalunga navava vamapwevo, na­vakweze jenu vakuhambakana ku­waha, navimbulu jenu, kaha mwakavahaka kumilimo yenyi.
Kumautangenu avimuna vava­ndende mwakatambulako ava vaku­sokesa mumakumi, kaha namuka­pwanga muvandungo jenyi.
Namukateta halikumbi lize mwo­mwo hali mwangana wenu munalisakwila, kaha Yehova kexi kukamitaviza halikumbi lizeko.
Oloze vatu vakanyine kwivwilila mulizu lyaSamwele, vamwambile ngwavo, Nduma, Oloze tunasake mwangana kupwanga mwata wetu,
mangana nayetu nawa tupwenga nganomu vapwa vaka-mafuci osena, mangana mwangana wetu atuyulenga, mangana alovojokenga kumeso etu akalwenga jijita jetu.
Samwele evwile mazu avatu ose­na, awambulwile mumatwitwi aYe­hova.
Yehova ambile kuli Samwele ngwenyi, Ivwilila mumazu avo, uva­hane mwangana. Kaha Samwele ambile kuli malunga vavaIsalele ngwenyi, Yenunga mutu himutu kumembo enu.
Jino kuli vaMbenjamine kwapwile lunga umwe, lijina lyenyi apwile ikiye Kixe, apwile mwanaAviyele, ou mwanaZelole, ou mwanaMbekolate, ou mwanaAfwiya, ou mwanakaMbenjamine, cindume wa­ungazule.
Apwile namwanenyi walunga, li­jina lyenyi apwile ikiye Saulu, apwile mwanalunga wamwaza. Muli vana vaIsalele kamwapwile mutu wamwa­za kumuhambakana ikiyeko. Apwile wamusuku kuhambakana vatu va­kwavo vosena kuvifwiji vyenyi na­kwilu.
Jino vimbulu jaKixe, ou ise yaSaulu, vajimbalile. Kixe ambile kuli mwanenyi Saulu ngwenyi, Yako jino nangamba umwe, ukatuke, uyenga uvatondenga vimbulu.
Ahicile mulifuci lyavaEfwalime lyajipili, ahicile mulifuci lyaXalixa, Oloze kavavawanyinemoko. Vahicile mulifuci lyaXalime, oloze vakivo vaucimo. Kaha vahicile mulifuci lyavaMbenjamine, oloze kavavawanyinemoko.
Omu valingile hivanahete lyehi kulifuci lyaZufwe, Saulu ambile kuli ngamba yenyi uze apwile nenyi ngwe­nyi, Tuyenga, tukinduluke, kucina tata mwaseza kuvazakama vimbulu mwatuzakametu.
Amwambile ngwenyi, Tala jino, mwimbo eli muli mutu waKalunga. Ikiye mutu veji kulemesanga. Vyexo­vyo mwahanjika navisoloka cakusoloka. Tuyenga jino oku. Kwiji, pamo mwatulweza jila yetu natuya.
Saulu ambile kuli ngamba yenyi ngwenyi, Oloze tala, nge natuya, natumutwalila uze mutu ika? Mwo­mwo kulya cinahumo lyehi muji­njeke jetu, kakwexi wana wakumutwalila uze mutu waKalungako. Tuli naka?
Uze ngamba amukumbulwile ceka Saulu ngwenyi, Tala, nguli nacimbwa caxekele yapalata cimwe cakusokesa muvimbwa viwana. Nangumuhanaco uze mutu waKalunga mangana atu­lweze jila yetu.
(Hakulivanga muli vaIsalele, omu kwayile mutu nakwihula kuli Kalunga, ambile ngwenyi, Twatuyenu kuli muka-kumona. Mwomwou vavuluka makumbi ano ngwavo, Kapolofweto, hakulivanga vamuvulukilenga ngwa­vo, Muka-kumona.)
Kaha Saulu ambile kuli ngamba yenyi ngwenyi, Unambe mwamwaza. Tuyenga. Ngoco vayile kwimbo lize kwapwile uze mutu waKalunga.
Omu vapwile nakukanduka ku­mukandu walimbo, vawanyine vana vamapwevo vapwile nakulovokamo vaswite meya. Vavehwile ngwavo, Muka-kumona ali kuno tahi?
Vavakumbulwile ngwavo, Kwali. Talenu, ali kulutwe lwenu. Anguhwisenuko jino, mwomwo neza lelo mwimbo, mwomwo vatu navavatula cimuna lelo kumulundu wakunyunga, xikaho.
Linwomu namwingila mwimbo namumuwana ximbu kanda acikanduke hamulundu wakunyunga ma­ngana alye. Mwomwo kuvanga ikiye neza, numba vatu valyenga, mwo­mwo ikiye mwakisula cimuna waku­vatula, numba vaze vanasanyika valyenga. Xikaho jino kandukenu, mwomwo namumuwana oholili vene.
Vakandukile kwimbo, kahomu vengilile mwimbo, kumana, Samwele alovokele avakikilile, mangana akanduke kumulundu wakunyunga.
Jino Yehova alingile hanamusolwela lyehi Samwele halikumbi lyakulivangako likumbi lize ahetele Saulu ngwenyi,
Hamene nganoholili nangukutumina mutu wamulifuci lyavaMbe­njamine. Umuwavisa ikiye apwenga twamina yavatu jami vaIsalele. Ikiye mwakavalwila vatu jami mumavoko avaFwilixite. Mwomwo ngunavataie lyehi vatu jami, mwomwo miteto yavo yinahete kuli Ami, xikaho.
Samwele hakumona Saulu, Ye­hova amwambile ngwenyi, Tala mutu ou ngwavulukanga kuli ove. Ou you mwapwanga nawata wavatu jami.
Saulu apandamine kuli Samwele mucikolo, amwambile ngwenyi, Acingulwezeko mwane, zuvo yamukakumona yilihi?
Samwele amukumbulwile Saulu ngwenyi, Ami yami muka-kumona. Kanduka kulutwe lwami kumulundu wakunyunga, mwomwo natulya lelo nayenu. Kucimene nangukusuula nakukulweza mwosenomwo mwaya mucima wove.
Kaha vimbulu jove vaze vajimbalanga munahici lyehi makumbi atatu, kanda uvazakamako, mwomwo va­navawane lyehi, xikaho. Kaha vye­xovyo vanazange muli vaIsalele vi­napu vyeya? Vikiko vyayove navava vakuzuvo yaiso vosena nyi?
Saulu amukumbulwile ngwenyi, Ami ngukaMbenjamine nyi? Nguwakumuyaci waundende kumiyaci yavaIsalele nyi? Cisaka cami caci­ndende kuvisaka vyamuyaci wava­Mbenjamine vyosena nyi? Kaha ngacilihi nauhanjika ngoco kuli ami?
Samwele ayile naSaulu nangamba yenyi, avengixile muzuvo yavangeji, avatwamixile kwakulitulaho muli va­tu vaze vasanyikile, vapwile vatu kafwe makumi atatu.
Samwele ambile kuli mukakuteleka ngwenyi, Neha cazanoco ngwakuhananga, oco ngwakwambanga ngwami, Cilame okwo kuli ove.
Muka-kuteleka ambacile lihinji navize vyapwileho, alitumbikile ku­meso aSaulu. Samwele amwambile ngwenyi, Talolyo vanalamenga. Lihake kumeso ove ulyenga, mwomwo vanakulaminalyo noholili hakuto­ngola. Mwomwo ngwambanga ngwa­mi, Vatu ngunavasanyika lyehi. Ngo­co Saulu alile naSamwele likumbi lize.
Kahomu valingile hivanaxikumuka lyehi kumulundu wakunyunga nakwingila mwimbo, ahanjikile na­Saulu hamulungu wazuvo.
Vamenekele cimenemene, kaha casolokele kafwe hakupulika caliku­mbi, Samwele amusanyikile Saulu hamulungu, amwambile ngwenyi, Hinduka, mangana ngukusuule. Sa­ulu ahindukile, kaha vakivo vosena vavali valovokele kuweluka, naikiye naSamwele.
Omu vapwile nakuxikumuka ku­songo yalimbo, Samwele ambile kuli Saulu ngwenyi, Mulweze ngamba yove atwamineko kulutwe lwetu. Kaha atwaminyineko. Oloze, ngwe­nyi, imanove kwove ngukulweze mazu aKalunga.
Jino Samwele ambacile saji yamaji, awahingunwinyine ha­mutwe wenyi, amusweswenyele, amwambile ngwenyi, Mwomwo Yehova nakuwavisa upwenga utwamina yauswana wenyi nyi?
Omu naungufuma lelo naukawana vatu vavali kucimbumbe caLakele, kungiza yavaMbenjamine kuZeleza. Vakivo navakakwamba ngwavo, Vi­mbulu vaze wayanga nakutonda vanavawane lyehi. Kaha tala, iso naseze kuvazakama vimbulu, ali nakukuzakamove ngwenyi, Nangu­linga ngacilihi hali mwanami?
Kufuma kuze naukaswenya kulu­twe, kaha naukaheta kumuvalyu wakuTavole. Kuze nakukakuwana vatu vatatu vali nakukanduka kuli Kalunga kuMbetele, umwe nambate vana vavapembe vatatu, mukwavo nambate jimbolo jitatu, mukwavo nambate tuku yavinyo.
Vakivo navakakumeneka nakuku­hana jimbolo jivali. Ukajitambula mumavoko avo.
Hakukumisa vyumevi naukaheta kupili yaKalunga, kuze kuli maswalale javaFwilixite. Kaha nacikaso­loka, omu naukaheta kwimbo lize, naukawana lizavu lyavapolofweto vali nakuxikumuka kumulundu wa­kunyunga, nacisaji cajingoji nakangoma napanda nakalyalya nawa kumeso avo, navakapwa nakuha­njika upolofweto.
Xipilitu yaYehova himwakakuholokela, naukahanjika navo upolo­fweto, kaha naukalumuka kupwa nge umutu weka.
Kaha cikapwe, omu navikalinga vinjikizo evi hivinakuwane lyehi, Ukalinga nganomu naukamona kengililo, mwomwo Kalunga uli nenyi, xikaho.
Ukaxikumuka kulutwe lwami ku­Ngilingale. Kaha tala, ami nanguka­xikumuka kuli ove nakulumba ma­wana akulumba nakuvatula vimuna vamawana akulweza keke. Kanguvandaminengako makumbi atanu naavali, palanga nomu nangukeza kuli ove nakukulweza mwakulingila.
Kaha capwile, omu alumukile afume kuli Samwele, Kalunga amu­hanyine mucima weka. Kaha vize vinjikizo vyosena vyasolokele liku­mbi lize.
Omu Vahetele kuze kupili, ku­mana, kwamuwanyine lizavu lyavapolofweto. Xipilitu yaKalunga amu­holokelele, kaha ahanjikile upolo­fweto muli vakivo.
Kaha casolokele, omu vamwene vosena vaze vamutacikijile ximbu kanda ngwavo, Tala, ali nakuhanjika upolofweto navapolofweto, vatu Va­lihwile ngwavo, Eci cinamuwane mwanaKixe cika? Kumana, naSaulu nawa ali muli vapolofweto?
Mutu umwe wakuze etavijile ngwenyi, Kaha sevo ikiyeya? Xikaho calingile kupwa ciximo ngwavo, Kumana, naSaulu nawa ali muli vapolofweto?
Omu akumixile kuhanjika upolo­fweto, ahetele kuze kumulundu wa­kunyunga.
Jino ise yaSaulu amwihwile na­ngamba yenyi ngwenyi, Mwayilehi? Amwambile ngwenyi, Twayile nakuvatonda vimbulu. Kahomu twavamwene ngwetu, vauciko, twahetele kuli Samwele.
Ise yaSaulu amwihwile ngwenyi, Acingulweze mwane omu amyambile Samwele.
Saulu amukumbulwile ise ngwe­nyi, Atulwezele cakutulweza ngwe­nyi, Vimbulu vanavawane lyehi. Oloze cihande cawangananyi, cize avulukile Samwele, kamulwezelecoko.
Samwele avasanyikile vatu ma­ngana vahomene kuli Yehova ku­Mijipa.
Ambile kuli vana vaIsalele ngwe­nyi, Yehova, Ou Kalunga kaIsalele, nambe ngwenyi, Ami ngwavakandwixile vaIsalele muEjipitu, kaha ngwamipululwile mumavoko ava­Ejipitu namumavoko amawangana osenaze amimwenesele makava.
Oloze likumbi lyalelo enu muna­kane Kalunga kenu, Ou Ikiye Mukakumilwila mulupi lwenu lwosena namuluyando lwenu lwosena. Munamwambe ngwenu, Nduma, oloze ijiva kutuhana mwangana. Xikaho jino pandamenu kumeso aYehova kumiyaci yenu, kumakombakaji enu.
Ngoco Samwele apandamixile mi­yaci yavaIsalele yosena, kaha mu­yaci waMbenjamine wasakukile.
Apandamixile muyaci waMbe­njamine kujitanga javo, kaha tanga yavaMatale yasakukile, kaha Saulu mwanaKixe asakukile, oloze omu vamutondele kavamuwanyinekoko.
Xikaho vehwile ceka kuli Yehova ngwavo, Kucili mutu kandeze kuno tahi? Yehova avakumbulwile ngwe­nyi, Talenu, naswame kuviteli.
Valahileko, vamunehele nakumu­fumisa kuze. Kahomu emanyine muli vatu vakwavo apwile wamusuku kuhambakana vatu vosena kuvifwiji vyenyi nakwilu.
Samwele ambile kuli vatu vosena ngwenyi, Munamumono ou vanasakula kuli Yehova tahi? nomwo mu­nazeneka muli vatu vosena weka nge ikiye? Kaha vatu vosena valikuwile, Vambile ngwavo, Mwangana ayoye­nga.
Kaha Samwele avambulilile va­tu vilika vyawangana, avisonekele hamukanda, autulikile kumeso aYehova. Samwele avasuwile vatu vo­sena, mutu kuzuvo yenyi mutu ku­zuvo yenyi.
NaSaulu nawa ayile kuzuvo ye­nyi kuNgiveya, kaha kwayile nenyi nawa lizavu lyavamwe vaze akunywile Kalunga micima yavo.
Oloze kwapwile vatu vatuvihu vamwe vambile ngwavo, Mutu ou mwatulwila ngacilihi? Kaha vamulumbilixile, kavamutwalilile wanako. Oloze alyungumikile kulu.
Jino uze kaAmone Nahaxe akandukile, atungilile Yavexe-ngileyate cilombo cenyi. Malunga vakuYavexe-ngileyate vosena Vambi­le kuli Nahaxe ngwavo, Tulixike luxiko nayove, kaha natupwanga tuvandungo jove.
Uze kaAmone Nahaxe avambile ngwenyi, Hoho vene nangulixikila nenu luxiko ngwami, vamituve meso enu avilyo osena, kaha nanguvatwikaco vaIsalele vosena kupwa cakuvatombela.
Vakulwane jaYavexe vamwambile ngwavo, Twece tuhu makumbi atanu naavali, mangana tutume tunganda mwosena mwahita ngiza yavaIsalele. Kaci nge kakwexi ou mwatulwilako, kaha natulovoka nakuya kuli ove.
Ngoco tunganda vahetele kuNgi­veya lyaSaulu, vahanjikile mazu osenawa mumatwitwi avatu. Vatu vosena valilile namazu akukanguka.
Kaha kumana, Saulu ejile naku­vakava vangombe hakufuma mu­wande. Saulu ehwile ngwenyi, Vatu vanamono ika numba valile? Kaha vamulwezele mazu avatu vakuYavexe.
Jino Xipilitu yaKalunga amuholo­kelele Saulu omu evwile mazu awa, akwacile utenu cikuma.
Akwacile vangombe vatoka yi­mwe, avahangwile, avatumine mwo­sena mwahita ngiza yavaIsalele ku­mavoko atunganda ngwenyi, Wexo­wo mwakana kulovoka nakukava Saulu naSamwele, mukiko munava­kalinga kuli vangombe jenyi. Kaha woma waYehova wavaholokelele vatu, valovokele nge mutu umwe.
Avalavile kuMbezeke. Vana va­Isalele vapwile vihita vitatu, kaha malunga vavaYuta vapwile tununu tutatu.
Vambile kuli tunganda vaze vejile ngwavo, Kavambulilenu vatu vamuYavexe-ngileyate ngwenu, Hamene, halikumbi lyamulungu, namumona kumilwila. Vaze tunganda vayile, vavalwezele vatu vamuYavexe, kaha vawahililile.
Xikaho vatu vamuYavexe Va­mbile ngwavo, Hamene numba tulovoke kuli enu, kaha mutulinga mwe­xomwo munamono mwamwaza.
Kaha capwile hakuca, Saulu ava­handunwine vatu kupwa mazavu atatu. Vejile mukaci kacilombo kumingwakuca, vavavetele vaAmone palanga nakulikumbi lyamulungu. Kaha casolokele, vaze vasalileho vavamwangile mwamwa, ngoco ka­kwasalile vakwavo vavali hamweko.
Vatu vambile kuli Samwele ngwa­vo, Iyaze ou ambile ngwenyi, Saulu mwapwa mwangana wetu numba? Vanehe malunga kana tuvajihe.
Oloze Saulu avambile ngwenyi, Kanda vajiha mutu umwe likumbi lyaleloko, mwomwo lelo Yehova nazate ulwilo muli vaIsalele, xikaho.
Kaha Samwele ambile kuli vatu ngwenyi, Tuyenu kuNgilingale tukaputule ceka wangana kuze.
Vatu vosena vayile kuNgilingale. Vamulingixile Saulu kupwa mwa­ngana kumeso aYehova kuze ku­Ngilingale. Kaha vavatwile vimuna vamawana akulweza keke kumeso aYehova kuze. Kaha Saulu namalu­nga vavaIsalele vosena vawahililile cikuma kuze.
Jino Samwele ambile kuli vaIsalele vosena ngwenyi, Ivwe­nu, ngunevwilila mumazu enu mwo­senomu munangwambe, ngunami­hane mwangana.
Kaha jino talenu, mwanganou ali nakutambuka kumeso enu, kahami ngunaxinakaja lyehi, nguli najivwi. Talenu, vana vami vamalunga muli navo, kahami ngunatambuka ku­meso enu kufumisa kuukweze wami palanga nakulikumbi lyalelo.
Yami uno, ambululenu unjiho wakungwamba kumeso aYehova na­kumeso ayou wenyi awavisa lyehi. Ngunatambula ngombe yeya? nyi ngunatambula cimbulu ceya? nyi ngunalyapuleya? nyi ngunalyaneya? nyi ngunatambula maswekeza kuli­voko lyeya, mangana ngufwikise meso ami? ngulwezenu, kaha nangumihilwixilawo.
Vamwambile ngwavo, Kawatulyapwileko, cipwe kutulyana, kaha kawatambwile cuma cimwe kulivoko lyamutuko.
Avambile ngwenyi, Yehova napu Cinjiho wakumyamba, nayou wenyi awavisa lyehi nawa napu Cinjiho likumbi lyalelo, mwomwo kamwawanyine cuma cimwe mulivoko lya­miko. Vamwambile ngwavo, Ikiye Cinjiho.
Jino Samwele ambile kuli vatu ngwenyi, Yehova Ikiye Uze Atongwele Mose naAlone, Ikiye Uze akandwixile vakakuluka jenu muli­fuci lyaEjipitu.
Xikaho jino imanenu kwenu ma­ngana ngumihanjikile kumeso aYe­hova nakuvuluka vilinga vyaYehova vyakwoloka vyosena vize alingile kuli enu nakuli vakakuluka jenu.
Omu alingile Yakova hanahete lyehi muEjipitu, omu vatetele vaka­kuluka jenu kuli Yehova, Yehova atumine Mose naAlone, kaha vavalowele vakakuluka jenu muEjipitu, vavatwamixile mulifuci lino.
Oloze vamuvulyamine Kalunga kavo Yehova, kaha avalanjilile mu­mavoko aXisela, uze apwile kapitau kaliyongomena lyakuHazole, namu­mavoko avaFwilixite, namumavoko amwangana wavaMowave, kaha va­lwile navo jita.
 Vatetele kuli Yehova, vamwa­mbile ngwavo, Tunavulumuna, mwo­mwo tunamuseze Yehova tunava­zacila vaMbale navaAxatolete. Oloze jino tupululule mumavoko avaka-kole jetu, kaha natukuzacilangOve.
Kaha Yehova atumine Yelu­mbale naMbetane naYefweta na­Samwele, amipululwile mumavoko avaka-kole jenu kwosena jingulwi­xi, kaha mwatwaminenga mukufwe­lela.
Jino omu mwamonanga mwa­ngana wavana vaAmone Nahaxe namijilila, mwangwambanga ngwenu, Nduma, oloze tupwenga namwanga­na atuyulenga. Oloze Kalunga kenu Yehova apwilenga mwangana wenu.
Xikaho jino talenu mwangana munasakula, ou munalombo, tale­nu, Yehova namihane lyehi mwa­ngana.
Kaci nge namumwivwanga Ye­hova woma, nakumuzacilanga, nakwivwililanga mulizu lyenyi, nge kamwexi kukalikanga nomu nami­lweze Yehovako, nge enu namwa­ngana wenu wakumiyula namupwa­nga muvaka-kumukava Kalunga ke­nu Yehova, kaha camwaza.
Oloze nge kamwexi kwivwilila mulizu lyaYehovako, nge namukalikanga nomu namilweze Yehova, kaha livoko lyaYehova nalikapwa hali enu nganomu lyapwile hali va­kakuluka jenu.
Xikaho jino imanenu kwenu mumone cuma cacineneci mwalinga Yehova kumeso enu.
Lelo hakwaha tiliku nyi? Nangumusanyika Yehova, mangana atume mikalateta navula. Kaha namutaci­kiza nakumona, mwomwo kupihya cenu cacivulu, oco munalingi ku­meso aYehova hakulilombela mwa­ngana.
Ngoco Samwele amusanyikile Ye­hova, kaha Yehova atumine mikala­teta navula likumbi lize, kaha vatu vosena vevwile woma waYehova naSamwele cikuma.
Vatu vosena vambile kuli Sa­mwele ngwavo, Tulombeletu vanga­mba jove kuli Kalunga kove Yehova, kucina natufwa, mwomwo tunawezeko kupihyeci kumilonga yetu ya­xili yosena, kulilombela mwangana.
Samwele ambile kuli vatu ngwe­nyi, Kanda mwivwa womako. Enu munalingi kupihya coseneci, oloze kanda mupyapumuka kukumukava Yehovako, oloze muzacilenunga Ye­hova namicima yenu yosena.
Kanda mukapyapumukakoko, mwomwo ngoco kaci namukakava vyamokomoko vyakuhona kumiwahisa cipwe kumipululula, mwomwo vinapu vyamokomoko, xikaho.
Mwomwo Yehova kexi kukasuva vatu jenyiko, halijina lyenyi lyali­nene, mwomwo Yehova namono kuwaha kumilingisa kupwa muvatu jaIvene, xikaho.
Kahami nawa, cijila kuli ami kumuvulumuna Yehova nakulitwamina kumilombela. Oloze nanguminangulanga mwaya jila yamwaza yakusungama.
Oloze mwivwenunga Yehova wo­ma, mumuzacilenga mwamucano na­micima yenu yosena. Mwomwo nyingililenu vilinga vyavinene evi na­milingila.
Oloze nge namukapihisa cakupihisa, kaha namukalala, nayenu namwangana wenu nawa.
Saulu apwile namyaka maku­mi awana omu aputukile ku­pwa mwangana. Kahomu alingile hanapu lyehi mwangana wavaIsalele myaka yivali,
Saulu alisakwilile malunga mako­mbakaji atatu kuli vaIsalele, kuli vakivo kwapwile makombakaji avali vapwile kuli Saulu kuMikimaxe na­kupili Mbetele, kaha likombakaji limwe lyapwile kuli Yonatane ku­Ngiveya lyavaMbenjamine. Kaha vatu vaze vasalileho avatumine mutu kumbalaka yenyi mutu kumbalaka yenyi.
Yonatane avetele maswalale java­Fwilixite vaze vapwile kuNgeva, kaha vaFwilixite vacivwile. Saulu embile luneta mulifuci lyosena ngwe­nyi, VaHepeleu vevweko.
VaIsalele vosena vevwile ngwavo, Saulu navete lyehi maswalale java­Fwilixite, ngwavo, VaIsalele vananuku nalivumba lyalipi kuli vaFwili­xite. Kaha vatu vosena vavakungulwilile kuli Saulu kuNgilingale.
VaFwilixite valikungulwile valwe jita navaIsalele, namatemba tununu tutatu, navaka-tuvalu makombakaji atanu nalimwe, navatu vakwavo vavavulu nge musekulula uli kunge­nge yakalungalwiji. Vakandukile, va­tungile cilombo cavo kuMikimaxe, kutala kumututuko, kuMbete-avene kumulauko.
Omu valimwene malunga vava­Isalele ngwavo, Tuli muluyando (mwomwo vatu vapwile nakumona malwa), vatu vaswamine mumena akusendeleka namumasanga namumalolwa namutupoxi namumena.
Kaha vaHepeleu vamwe vazaukile Yotau nakuya mulifuci lyaNgate na­Ngileyate, oloze Saulu apwile acili muNgilingale, kaha vatu vosena va­mukavile nakucikima.
Avandaminyineko makumbi atanu naavali, nge kutesa namakumbi aze vavulukile kuli Samwele. Oloze Sa­mwele kahetele kuNgilingaleko, kaha vatu vapwile nakumumwangala.
Saulu ambile ngwenyi, Nehenu wana wakulumba kuno kuli ami, namawana akulweza keke. Kaha alumbile uze wana wakulumba.
Kaha casolokele, linwomu ali­ngile hanakumisa lyehi kulumba wana wakulumba, kumana, Samwele ejile. Saulu ayile nakumukikilila, ngwenyi, amukisule.
Samwele amwihwile ngwenyi, Unalingi ngacilihi? Saulu amuku­mbulwile ngwenyi, Mwomwo ngwa­monanga omu vapwanga vatu nakungumwangala, nomu wazenekangove kwiza mumakumbi wavulukile, no­mu vanalikungulwila vaFwilixite ku­Mikimaxe.
Xikaho ngwambanga ngwami, Jino vaFwilixite navaxikumuka kuli ami kuNgilingale, kaha kanda ngumulombe Yehova angutale nalikoji. Xikaho ngwalikolezezanga, ngwaulumbanga wana wakulumba.
Samwele ambile kuli Saulu ngwe­nyi, Unahulamisa. Kawalamanga luximbi lwaKalunga kove Yehova, elu akulwezeleko. Mwomwo jino kaci Yehova nazamisa wangana wove kuli vaIsalele haya myaka yo­sena.
Oloze jino wangana wove kawexi kwililako. Yehova nalitondela lyehi mutu wakuya haya mucima wenyi, kaha Yehova namulweze ikiye ku­pwanga twamina yavatu jenyi, mwo­mwo kawalamine omu akulwezele Yehovako, xikaho.
Kaha Samwele akatukile, akindulukile kufuma kuNgilingale nakuya kuNgiveya lyavaMbenjamine. Jino Saulu avalavile vatu vaze va­pwile kuli ikiye kuze, vapwile vatu kafwe makulukaji atanu nalimwe.
Kaha Saulu namwanenyi Yona­tane navatu vaze vapwile kuli vakivo kuze vatwamine kuNgeva lyavaMbe­njamine. Oloze vaFwilixite vapwile kucilombo cavo kuMikimaxe.
Jino vaka-kupupa vafumine mu­cilombo cavaFwilixite mumazavu atatu. Lizavu limwe lyalumukile nakuya jila yakuya kuOfwola kulifuci Xuwale.
Lizavu likwavo lyalumukile na­kuya jila yakuya kuMbete-holone. Lizavu likwavo lyalumukile nakuya jila yangiza yize yakutala kumavu kucinema caZevowime kutala ku­pambo.
Jino mulifuci lyavaIsalele lyosena kavawanyinemo fuliko, mwomwo vaFwilixite valyambile ngwavo, Ku­cina vaHepeleu navakalifulila jipoko jamikwale, cipwe makunga, xikaho.
Oloze vaIsalele vosena vaxikumukilenga kuli vaFwilixite, mangana mutu himutu akasambuleko vikungo vyenyi vyakulimisa, nangimbu yenyi nalicaca lyenyi.
Oloze vapwile namakwanga hamacaca, nahavikungo vyakulimisa, nahajingalafwa, nahajingimbu, kaha mangana vasongolwese myumba yakutambukisa vangombe.
Ngoco casolokele halikumbi lyakulwa jita, kumavoko avatu vosena vaze vapwile naSaulu naYonatane kakwapwile poko yamukwaleko, ci­pwe likunga. Oloze Saulu namwane­nyi Yonatane vapwile navyo.
Kaha maswalale javaFwilixite va­lovokele vayile kuuhicilo waMikimaxe.
Jino casolokele halikumbi li­mwe Yonatane mwanaSaulu ambile kuli mukweze uze amumbaci­lilenga vyuma vyenyi vyajita ngwe­nyi, Twatuye kucilombo cavaFwilixite cili musali muze. Oloze kamu­lwezele iseko.
Saulu atwamine kusongosongo yaNgiveya muxina yamuloma uze uli kuMingilone. Vatu vaze apwile na­vo vapwile malunga kafwe makulu­kaji atanu nalimwe,
naAhiya nawa mwanaAhituve, ndumbwaIkavote, mwanaFwinehase, mwanaEli, kapilixitu kaYehova muXilo, avwalilenga lifwote lyalinyu. Vatu kavatacikiiileko ngwavo, Yo­natane nayi lyehi.
Jino mukaci kamahicilo aze asakile Yonatane kuhicila nakuya kucilombo cavaFwilixite, kuluhaci kwapwile lilolwa lyalisuku, kuluhaci lilolwa lyalisuku. Eli lijina lyalyo lyapwile likiko Mbozeze, eli lijina lyalyo lyapwile likiko Sene.
Lilolwa limwe lyemanyine kunote kulutwe lwaMikimaxe, lilolwa likwa­vo lyemanyine kusulo kulutwe lwaNgeva.
Yonatane ambile kuli mukweze uze amumbacililenga vyuma vyenyi vyajita ngwenyi, Twatuye kucilombo cavava vazeneka kujihana. Kwiji, pamo Yehova mwatuzacila, mwo­mwo kuli Yehova kakwexi cakumutangika kulwilako cipwe navavavulu cipwe navavandende.
Uze muka-kumumbacila vyuma vyenyi vyajita amwambile ngwenyi, Linga mwexomwo mwaya mucima wove. Tuyenga tuhu. Tala, ami nguli nove nganomu mwaya mucima wove.
Kaha Yonatane amwambile ngwe­nyi, Tala, natuya kuli vaze malunga, kaha natulisolola kuli vakivo.
Kaci nge navatwamba ngwavo, Imanenu, palanga nomu natuheta kuli enu, kaha natwimanoku tuli, katwexi kukanduka kuli vakivoko.
Oloze kaci nge navatwamba ngwavo, Kandukenu kuli etu, kaha natukanduka, mwomwo Yehova na­vahane lyehi mumavoko etu. Oco cikiko nacipwa cinjikizo kuli etu.
Ngoco vosena vavali valisolwele kuli vaka-cilombo cavaFwilixite. Va­Fwilixite valyambile ngwavo, Ta­lenu, VaHepeleu vali nakulovoka mumenaze vaswamanga.
Vaze malunga vakucilombo vambile kuli vaYonatane namuka-kumumbacila vyuma vyenyi vyajita ngwavo, Kandukenu kuli etu, kaha natumilweza cuma. Yonatane ambile kuli muka-kumumbacila vyuma vye­nyi vyajita ngwenyi, Kanduka mu­nyima yami, mwomwo Yehova na­vahane lyehi mumavoko avaIsalele, xikaho.
Yonatane akandukileko nama­voko enyi namahinji enyi. Kaha muka-kumumbacila vyuma vyenyi vyajita amukavile. Kaha valindwo­mwokele kumeso aYonatane, namuka-kumumbacila vyuma vyenyi vyajita nawa amukavile nakuvaji­hajiha.
Jino vaze Vajihile hakulivanga, vaze Vajihile kuli vaYonatane namuka-kumumbacila vyuma vyenyi vyajita, vapwile malunga kafwe makumi avali, nge mutando yacimbwa camwozongolo umwe mumavu akweseka muwande.
Kaha kuze kucilombo kwapwile kucikima, nakucipapa nawa namuli vatu vosena. Namaswaiale navakakupupa, navakivo nawa vacikimine. Namavu nawa andendele, ngoco kwapwile kucikima cacinene cikuma­kuma.
Jino vaka-kutala jaSaulu vamuNgiveya lyavaMbenjamine vatalile, kaha kumana, lize liyongomena lya­pwile nakunowa, vayile noku noku.
Saulu ambile kuli vatu vaze apwi­le navo ngwenyi, Lavenu jino mu­mone iyaze ou nafumu kuli etu. Omu valingile hivanavalave lyehi, kumana, Yonatane namuka-kumu­mbacila vyuma vyenyi vyajita kavapwilekoko.
Saulu ambile kuli Ahiya ngwenyi, Neha cikaxa caKalunga kuno. Mwo­mwo cikaxa caKalunga capwilenga kuze makumbi aze navana vaIsalele hamwe.
Kaha casolokele, omu ahanjikile Saulu nayauze kapilixitu, lipumba lyakucilombo cavaFwilixite lyapwile nakuya nakutohwa. Saulu ambile kuli uze kapilixitu ngwenyi, Hilwisa livoko lyove.
Kaha Saulu navatu vosena vaze apwile navo vakungulukile, vejile kujita. Kaha kumana, poko yamutu himutu yamukwale yapwile hali mu­kwavo. Kwapwile kupindangana ca­cinene.
Jino VaHepeleu vaze vapwilenga kuli vaFwilixite nge hakulivanga, navaze nawa vakandukile navo mu­cilombo kufuma kulifuci lyajingilikileko, navakivo nawa valumukile nakupwa kuli vaIsalele vaze vapwile kuli vaSaulu naYonatane.
Kaha malunga vavaIsalele vosena nawa vaze vapwile Vanaswame lyehi mulifuci lyavaEfwalime lyajipili, omu vevwile ngwavo, vaFwilixite vali nakucina, navakivo nawa vavazenga­lalile mujita.
Ngoco Yehova avalwilile vaIsa­lele halikumbi lize, kaha jita yahicilile kuMbete-avene.
Jino malunga vavaIsalele vayanjile likumbi lize, mwomwo Saulu avangwile vatu ngwenyi, Vamwangule mutu ou mwalya vyakulya, ku­vanga hacingoloxi, kuvanga vanangutende hali vaka-kole jami. Ngo­co vatu vosena kavamakilile ku­lyako.
Vatu vosena vengilile mumuse­nge, kaha hamavu hapwile uci.
Vatu vengilile mumusenge, kaha kumana, uci wapwile nakusotoka. Oloze kakwapwile umwe ahakile livoko lyenyi kukanwa kenyiko, mwomwo vevwile woma wacize cangu, xikaho.
Oloze Yonatane kevwileko omu vaxinglxile vatu kuli iseko. Xikaho atalixile songo yamukombo wapwile mulivoko lyenyi, ayitupikile mungenga yauci, ahakile livoko lyenyi kukanwa kenyi, kaha meso enyi amwene kanawa.
Jino kuli vatu umwe ahanjikile amwambile ngwenyi, Iso avaxingisanga vatu cakuvaxingisa ngwenyi, Vamwangule mutu ou mwalya vya­kulya likumbi lyalelo. Kaha vatu vapwile vanazeye lyehi.
Yonatane avambile ngwenyi, Ta­ta nayanjisa lifuci. Acitalenu omu anamono meso ami kanawa mwo­mwo ngunamakila tuuci etu.
Nyi nawa kaci vatu valyanga lyehi cakulya kuvyuma vyavaka-kole javo vyakupukula evi vanawane? Mwomwo oholili kavajihile vavavulu muli vaFwilixiteko.
Halikumbi lize vavetele kuli va­Fwilixite kufumisa kuMikimaxe na­kuhetesa kuAiyalone. Kaha vatu va­pwile vanazeye lyehi cikuma.
Vatu valundumukilile havyuma vyakupukula, vakwacile mikoko na­vangombe namavuvu, vavajihile ha­mavu, kaha vatu vavalile namanyinga hamwe.
Kaha vamulwezele Saulu ngwavo, Kumana, vatu vali nakumuvulumuna Yehova hakulya namanyinga hamwe. Kaha ambile ngwenyi, Munalingi mwakumbembejeka. Xindumwinenu lilolwa lyalinene lelo kuli ami.
Saulu ambile ngwenyi, Limwangenu muli vatu muvalweze ngwenu, Mutu himutu angunehele ngombe yenyi kuno, namutu himutu mukoko wenyi, muvajihile kuno mulyenga. Kanda mumuvulumuna Yehova mu­tonga wakulya namanyinga hamwe­ko. Kaha vatu vosena Vanehele mutu himutu ngombe yenyi ufuku uze, vavajihilile kuze.
Saulu amutungilile Yehova lijiko lyakulumbila. Likiko lyapwile lijiko lyakulumbila lyakulivanga amutu­ngilile Yehova.
Saulu ambile ngwenyi, Tuxikumukenu, tuvakavenu vaFwilixite na­ufuku, tupukulenu vyakupukula muli vakivo nahakuca. Kanda tukasezaho minavo umweko. Vamwambile ngwavo, Linga mwexomwo muna­wahe kumeso ove. Kaha kapilixitu avambile ngwenyi, Tupandamenu kuno kuli Kalunga.
Saulu ehwile kuli Kalunga ngwe­nyi, Nguxikumuke nakuvakava va­Fwilixite tahi? Nauvahana muma­voko avaIsalele tahi? Oloze kamukumbulwile likumbi lizeko.
Saulu ambile ngwenyi, Enu va­myata javatu muvosena, pandamenu kuno mutacikize mumone omu tnunasolokela mutonga kana likumbi lyalelo.
Omu ayoya Yehova tu, Ou eji kuvatwilanga vaIsalele, cipwe uli muli mwanami Yonatane, mwafwa cakufwa. Oloze muli vatu vosena kamwapwile umwe amukumbulwileko.
Kahambile kuli vaIsalele vosena ngwenyi, Imanenu nahenu, kahetu namwanami Yonatane natwimana nahetu. Vatu Vambile kuli Saulu ngwavo, Lingomu munawahe ku­meso ove.
Ngoco Saulu ambile kuli Yehova, Ou Kalunga kaIsalele, ngwenyi, Solola mucano. Kaha vaYonatane na­Saulu vasakukile natutacikijilo, Oloze vatu vayovokele.
Saulu ambile ngwenyi, Lovolenu tutacikijilo hali ami namwanami Yonatane. Kaha Yonatane asa­kukile.
Saulu ambile kuli Yonatane ngwenyi, Ngulweze omu unalingila. Yonatane amulwezele ngwenyi, Ngwamakilanga tuuci cakutumakila kusongo yamukombo wami ou wa­pwanga mulivoko lyami, kaha ku­mana, kuvanga ngufwenga.
Saulu amwambile ngwenyi, Ove Yonatane, Kalunga angulinge ngoco nakuhakilako nawa, mwomwo kufwa naufwa vene.
Vatu vambile kuli Saulu ngwavo, Yonatane afwe, ou vene nazate ulwilo waunene ou muli vaIsalele? Cijiloco! Omu ayoya Yehova tu, kakwexi lukambu lwakumutwe wenyi lumwe naluholokela hamavuko, mwomwo nazate likumbi lyalelo naKalunga, xikaho. Ngoco vatu vamulwilile Yonatane, kaha kafwileko.
Saulu akandukile kukuvakava va­Fwilixite, kaha vaFwilixite valiyilile kwavo.
Jino omu alingile Saulu hanapu lyehi mwangana wavaIsalele, alwile­nga jijita navaka-kole jenyi vosena kwosena, navaMowave navana va­Amone navaEtome navamyangana vakuZova navaFwilixite, kaha kwe­xokwo alumukilile avahonesele.
Alingilenga mwaungazule, kaha avavetele vaAmaleke, avapululwile vaIsalele mumavoko avaze vavapu­pilenga.
Jino vana vaSaulu vamalunga vapwile ou Yonatane, ou Ixivi, ou Malaki-xuwa. Kaha majina avana venyi vamapwevo vavali vapwile ava. Lijina lyayou watwatwa apwile ikiye Melave. Lijina lyayou wakanyike apwile ikiye Mikale.
Lijina lyapwevo lyaSaulu apwile ikiye Ahinowame mwanaAhimaze. Lijina lyakapitau kaliyongomena lye­nyi apwile ikiye Avanele mwanandumbwaise yaSaulu Nele.
Kixe apwile ise yaSaulu, kaha Nele, ise yaAvanele, apwile mwana­Aviyele.
Jino kwapwilenga jita yayinene navaFwilixite makumbi aSaulu ose­na. Kahomu amwene Saulu lunga hilunga wacindume, cipwe lunga hilunga wacingazule, alisonekeleleyo.
Jino Samwele ambile kuli Saulu ngwenyi, Yehova angu­tumine kukuwavisove upwenga umwangana wavatu jenyi vaIsalele. Xikaho jino ivwilila mwaya mazu aYehova.
Yehova wamayongomena nambe ngwenyi, Ngunanyingililoco valingile vaAmaleke kuli vaIsalele, omu vavemanyinyine mujila omu vaka­ndukile kuEjipitu.
Xikaho yako, ukavavete vaAma­leke, ukanongese vosena vali navo ndolokoto, kanda ukavatetelako, Oloze ukajiha namalunga namapwe­vo, navakemba navaka-kwamwa, navangombe namikoko, navanga­mela navimbulu.
Ngoco Saulu akungulwile vatu, avalavile kuTelaime, vapwile vatu vakutambuka hamavu vihita vivali, navatu vavaYuta kanunu kamwe.
Saulu ejile kwimbo lyavaAmaleke, avaswaminyinyine kucinema.
Saulu ambile kuli vaKene ngwe­nyi, Yenu, katukenu, fumenu muli vaAmaleke kucina nanguminongesa navakivo hamwe, mwomwo enu mwasolwele likoji kuli vana vaIsalele vosena omu vakandukile nakufuma muEjipitu, xikaho. Ngoco vaKene Vakatukile muli vaAmaleke.
Kaha Saulu avavetele vaAmaleke kufumisa kuHavila omu nauya ku­Xule, kukiko kwakamwihi naEjipitu.
Kaha akwacile mwangana wavaAmaleke Angange wamutonyi, anongesele vatu vosena nauvela waji­poko jamikwale ndolokoto.
Oloze Saulu navatu vakwavo vamutetelele Angange, nakumikoko nawa vaze vahambakanyine kuwaha, nakuvangombe, nakuvimuna vaku­nuna, nakuvana vamikoko, navosena vaze vapwile vamwaza, vakanyine kuvanongesa ndolokoto. Oloze ve­xovo vapihile, vaze vapwile vamoko­moko, vaze vavanongesele ndolo­koto.
Kaha lizu lyaYehova lyejile kuli Samwele ngwenyi,
Ngunapihilila mwomwo nguna­mulingisa Saulu kupwa mwangana. Mwomwo ikiye nakinduluka lyehi kukungukava, kalingile mwaya mazu amiko. Kaha Samwele akwacile ute­nu, atetele kuli Yehova ufuku uze wosena.
Samwele amenekele cimenemene nakuya nakumuhumangana Saulu. Vamulwezele Samwele ngwavo, Sa­ulu ezanga kuKalamele, kaha tala, nalimikila lilolwa lyakwimika, ata­mukanga nakuswenya kulutwe, naxikumuka kuNgilingale.
Samwele ahetele kuli Saulu. Sa­ulu amwambile ngwenyi, Vakuwahise kuli Yehova. Ngunalingi lyehi mwaya mazu aYehova.
Samwele amwihwile ngwenyi, Ka­ha eci kuhanjika camikoko, neci kuhanjika cavangombe nguli nakwi­vwa mumatwitwi ami, manganaco aya mulihi?
Saulu amwambile ngwenyi, Vanavanehe nakuvafumisa kuli va­Amaleke. Mwomwo kumikoko na­kuvangombe vatu vanatetelava vaku­hambakana kuwaha mangana vamu­vatwile Katanga kove Yehova vimuna, kaha vakwavo tunavanongesa lyehi ndolokoto.
Jino Samwele ambile kuli Saulu ngwenyi, Imana, nangukwambulila omu nahanjika Yehova ufuku uno kuli ami. Amwambile ngwenyi, Ha­njika tuhu.
Samwele amwambile ngwenyi, Cipwe walimwene ove lyavene ngwo­ve, Ngumundende, oloze vakulingixile kupwa umwata wamiyaci yava­Isalele nyi? Kaha Yehova akuwavixile upwenga umwangana wavaIsa­lele.
Yehova akutumanga jila ngwenyi, Yako ukavanongese vaze vaka-xili vaAmaleke ndolokoto, ukalwe navo jita palanga nomu navakalala.
Xikaho jino ikaze unakanyina kwononoka mulizu lyaYehova? Olo­ze unalundumukila havyuma vyaku­pukula kaha unalingi muze munapihi kumeso aYehova.
Saulu amukumbulwile Samwele ngwenyi, Camwenemwene ngunononoka mulizu lyaYehova, ngunayi jila kana angutumanga Yehova, ngunanehe mwangana wavaAmaleke Anga­nge, kaha ngunavanongesa vaAma­leke ndolokoto.
Oloze vatu vakwatanga kuvyuma vyakupukula, kumikoko navango­mbe, kuvyuma vyakutengulwila kukunonga vyavilemu, mangana vaka­muvatwile Katanga kove Yehova vimuna kuNgilingale.
Samwele amwambile ngwenyi, Kumana, Yehova eji kwivwanga ku­waha cacivulu kumawana akulumba nakuvimuna vakuvatula tahi? nyi kukwononoka mulizu lyaYehova? Tala, kwononoka cinawahe kuha­mbakana kuvatula vimuna, kaha kwivwilila cinawahe kuhambakana maji avizamba jamikoko.
Mwomwo kulikanga cinafwane nge mulonga wakutaha, kaha winyi unapu nge kulemesa makombelo navakixi. Mwomwo unakane lizu lyaYehova, xikaho naIkiye nawa nakukane ove kukupwa umwangana.
Saulu ambile kuli Samwele ngwe­nyi, Ngunavulumuna, mwomwo ngwazombokanga luximbi lwaYe­hova namazu ove, mwomwo ngwevwanga woma wavatu ngwononokanga mumazu avo, xikaho.
Oloze jino acikonekele mulonga wami, walumuke ceka nayami ha­mwe, mangana ngumulemese Ye­hova.
Samwele ambile kuli Saulu ngwe­nyi, Kangwexi kukinduluka nayo­veko, mwomwo unakane lyehi lizu lyaYehova kaha Yehova nakukane lyehi ove kukupwa umwangana wa­vaIsalele.
Samwele alumukile aye kwenyi, kaha Saulu akwacile kusongo yali­hina lyenyi lyakukuluka kaha lyapulikile.
Samwele amwambile ngwenyi, Wangana wavaIsalele Yehova nakupuluwo likumbi lyalelo, nauhane kuli mukwenu weka nawahe kukuhambakanove.
Kaha nawa Upahu waIsalele kexi kwongako, cipwe kwalumukamo, mwomwo Ikiye kexi mutuko numbalumuke.
Kaha amwambile ngwenyi, Ngu­navulumuna. Cipwe ngoco acingulemese jino kumeso avakulwane javatu jami nakumeso avaIsalele, walumuke ceka nayami hamwe mangana ngu­mulemese Kalunga kove Yehova.
Xikaho Samwele alumukile ceka nakumukava Saulu, kaha Saulu amulemesele Yehova.
Samwele ambile ngwenyi, Mupandamisenu mwangana wavaAmaleke Angange kuli ami. Angange ejile kuli ikiye nakuwahilila. Anga­nge alyambile ngwenyi, Camwene­mwene kusasa cakufwa cinahici lye­hi.
Samwele amwambile ngwenyi, Nganomu yinalingisa poko yove yamukwale mapwevo kupwa vaze­neka vana, ngoco mumwapwa noko azeneka vana muli mapwevo va­kwavo. Kaha Samwele amuteteletetele Angange hahandende hahande­nde kumeso aYehova kuNgilingale.
Samwele ayile kuLama. Saulu akandukile kuzuvo yenyi kuNgiveya lyaSaulu.
Kaha Samwele kejile ceka naku­mumeneka Sauluko nakulikumbi lyakufwa cenyi. Mwomwo Samwele alixonenenga hali Saulu, kaha Ye­hova apihililile mwomwo amulingi­xile Saulu kupwa mwangana wa­vaIsalele.
Yehova ambile kuli Samwele ngwenyi, Naulixonanga hali Saulu palanga nakumwaka uka? ha­mono ngunamukane lyehi kukupwa mwangana wavaIsalele. Sulisa se­ngo yove namaji uyenga. Nanguku­tuma kuli Yese wakuMbetelema, mwomwo ngunalitalila lyehi mwa­ngana muli vana venyi vamalunga, xikaho.
Samwele amukumbulwile ngwenyi, Nanguhasa ngacilihi kuya? kaci nge Saulu mwacivwa, kaha mwangujiha. Yehova amwambile ngwenyi, Yako nangombe wacitole, ukambulile ngwove, Nguneza nakumuvatwila Yehova cimuna.
Kamusanyike Yese kukuvatula ci­muna kana, kaha nangukakulwezomu naukalingila. Kaha ukanguwavixila uze nangukavuluka kuli ove.
Samwele alingile nganomu ahanji­kile Yehova, ahetele kuMbetelema. Vakulwane jalimbo lize vejile naku­musesa nakucikima, Vamwihwile ngwavo, Uneza nakeke tahi?
Avakumbulwile ngwenyi, Nguneza nakeke. Nguneza nakumuvatwila Ye­hova cimuna. Lijilikenu tuyenga nayenu kukuvatula cimuna. Kaha amujilikile Yese navana venyi va­malunga, avasanyikile kukuvatula cimuna.
Kaha casolokele, omu vejile, ata­lile Elyave, alyambile ngwenyi, Ca­mwenemwene ou vawavisa kuli Ye­hova ali kumeso enyi.
Oloze Yehova ambile kuli Samwele ngwenyi, Kanda utala kumeso enyi cipwe hakusuhwa cakuzandama ce­nyiko, mwomwo ngunamukane, xi­kaho. Mwomwo Yehova kexi kumona nganomu vamona vatuko, mwomwo vatu veji kutalanga ku­meso, oloze Yehova eji kutalanga mumucima.
Jino Yese asanyikile Avinatave amulingixile kuhita kumeso aSamwele. Amwambile ngwenyi, Cipwe ou nawa Yehova kamusakwileko.
Kaha Yese amulingixile Xama kuhita. Amwambile ngwenyi, Cipwe ou nawa Yehova kamusakwileko.
Ngoco kuli vana venyi vamalunga Yese alingixile vatanu navavali ku­hita kumeso aSamwele. Samwele ambile kuli Yese ngwenyi, Yehova kasakwile avako.
Samwele amwihwile Yese ngwenyi, Vana vove vosena vali kuno tahi? Amwambile ngwenyi, Kucina­sale uze wakanyike, kaha tala, ali nakuvafunga mikoko. Samwele ambile kuli Yese ngwenyi, Tuma mutu amunehe, mwomwo kuvanga ikiye neza kuno numba tutwame nakulya.
Atumine mutu amunehele. Jino ikiye apwile ucila kumakili naupahu kumeso, apwile wamwaza kumutala. Yehova ambile ngwenyi, Katuka, muwavise, you vene.
Samwele akwacile sengo yamaji, amuwavixile mukaci kavayayenyi. Kaha Xipilitu yaYehova aholokelele hali Ndavici kufuma kulikumbi lize nakutwala kulutwe. Ngoco Samwele akatukile, ayile kuLama.
Jino Xipilitu yaYehova afumine kuli Saulu, kaha kwejile Xipilitu wa­mupi wakuli Yehova amuzuzwixilenga nawoma.
Vangamba jaSaulu vamwambile ngwavo, Tala jino, kuli xipilitu wa­mupi wakuli Kalunga nakuzuzwisa nawoma.
Ove mwata wetu, acambe vanga­mba jove vali kumeso ove vatonde mutu wakutacikiza kwimba kalyalya. Kaha nacikasoloka, omu mwakapwa ou Xipilitu wamupi wakuli Kalunga hali ove ikiye mwakemba nalivoko lyenyi kaha naukahinduka.
Kaha Saulu ambile kuli vanga­mba jenyi ngwenyi, Ngutalilenu jino mutu muka-kwimba kanawa mumunehe kuli ami.
Kaha kuli vakweze umwe amu­kumbulwile ngwenyi, Tala, nguna­mono lyehi mwanaYese wakuMbe­telema natacikiza kwimba, napu cindume waungazule, lunga wakwasa jita, wakunangakana kuhanjika, mutu wamwaza kumutala, kaha Yehova ali nenyi.
Xikaho Saulu atumine valuwa kuli Yese, amwambile ngwenyi, Ngutumine mwanove Ndavici uze ali kumikoko.
Yese akwacile cimbulu amufwi­kile mbolo natuku yavinyo Hamwa­napembe, avitumine namwanenyi Ndavici kuli Saulu.
Ndavici ahetele kuli Saulu, emanyine kumeso enyi. Amuzangile ci­kuma, kaha alingile kupwa muka-kumumbacila vyuma vyenyi vyajita.
Saulu atumine mutu kuli Yese ngwenyi, Acitave Ndavici emanenga kumeso ami, mwomwo nawane use­lewa kumeso ami, xikaho.
Kaha casolokele, omu apwile uze Xipilitu wamupi wakuli Kalunga hali Saulu, Ndavici akwacile kalyalya, embile nalivoko lyenyi, ngoco Saulu ahwimine, ahindukile, kaha uze Xi­pilitu wamupi amufumine.
Jino vaFwilixite vakungulwile maswalale javo nakulwa jita. Valikungulwilile kuSoko kuze kwavaYuta, vatungile cilombo cavo ha­kaci kaSoko naAzeka kuEfwesendamime.
Kaha Saulu namalunga vavaIsalele valikungulwile, vatungile cilombo ca­vo kucinema caEla, valitanjikile ma­ngana valwe jita navaFwilixite.
VaFwilixite vemanyine hapili hasali yacinema, kaha vaIsalele Vema­nyine hapili hasali yikwavo, mukaci kavo mwapwile cinema.
Kaha kucilombo cavaFwilixite kwalovokele cindundulume, lijina lyenyi apwile ikiye Ngolyate wakuNgata, kusuhwa cenyi capwile jikuvite jitanu nayimwe nacimbwa cakuvite.
Avwalile litepa lyaunengu kumu­twe wenyi, avwalile mupila waciku­ngo, pezo yamupila kana yapwile jixekele jaunengu makombakaji atanu.
Avwalile vyuma vyaunengu hamikono yenyi, nalikunga lyaunengu lyakwasa hakaci kavifwiji vyenyi.
Mulunda walikunga lyenyi lyali­nene wapwile nge mwalaci wamukakutunga mahina, kaha likunga lyenyi lyapwile napezo yajixekele jafwelu makulukaji atanu nalimwe. Muka-kumumbacila kepwe ayile kulutwe lwenyi.
Emanyine atambakanyine kumikana yavaIsalele avambile ngwenyi, Munalovokela ika nakulitanjika mu­lwe jita? Ami ngukaFwilixite nyi? kahenu muvangamba jaSaulu nyi? Lisakwilenu lunga, kaha axikumuke kuli ami.
Kaci nge mwahasa kulwa nayami nakungujiha, kaha natupwanga tu­vandungo jenu. Oloze kaci nge ami nangumuhasa ikiye nakumujiha, ka­ha namupwanga muvandungo jetu nakutuzacilanga.
Kaha uze kaFwilixite avambile ngwenyi, Likumbi lyalelo ngunenyisa mikana yavaIsalele. Nguhanenu lu­nga mangana tulwe.
Kaha Saulu navaIsalele vakwavo hakwivwa mazu aze ayauze kaFwi­lixite, valehukile vevwile woma ma­teli.
Jino Ndavici apwile mwanauze kaEfwalata wakuMbetelema-yuta, uze ukweci lijina lyenyi ikiye Yese. Ikiye apwile navana vamalunga va­tanu navatatu. Kaha hamakumbi aSaulu uze lunga apwile kaxinakaji wamyaka yayivulu muli vatu.
Vana vaYese Vavakulwane vatatu vamukavile Saulu kujita. Majina avana venyi vamalunga vatatu vaze vayile kujita vapwile ou twatwa Elya­ve, ou wamucivali Avinatave, ou wamucitatu Xama.
Ndavici apwile kanyike, kaha vaze vakulwane vatatu vamukavile Saulu.
Jino Ndavici apwile nakukulyangila kufuma kuli Saulu nakulisa mikoko jaise kuMbetelema.
Uze kaFwilixite apandaminengako nacimene nacingoloxi, apwile nakuvemanyina nakole makumbi makumi awana.
Yese ambile kuli mwanenyi Ndavici ngwenyi, Vatwalile yayayove lifwa lyamanona akuvavilila awa, najimbolo eji likumi, uvitwale waxi kucilombo kuli yayayove.
Kaha twala jikeju eji likumi kuli kapitau kalikombakaji lyavo, ukatale numba nge vayayove vanahinduka ukatambule cinjikizo cavo.
Jino Saulu navakivo namalunga vavaIsalele vosena vapwile kucinema caEla nakulwa navaFwilixite.
Ndavici amenekele cimenemene, avasezele mikoko kuli muka-kuvalama, atambwile vize vyuma, ayile nge omu vamulwezele kuli Yese. Kaha ahetele kukembwe yamatemba omu lyapwile liyongomena lize nakulo­voka kwakulitanjika nakutambakana valwe jita.
Kaha vaIsalele navaFwilixite va­litanjikile valwe jita ava oku ava oku.
Ndavici asezele vyuma vyenyi kulivoko lyamuka-kulama vyuma, alahilile kuli maswalale, ahetele avamenekele Vayayenyi.
Kahomu apwile nakuhanjika na­vo, kumana, uze cindundulume, uze kaFwilixite wakuNgata, ukweci li­jina lyenyi ikiye Ngolyate, aka­ndukile kufuma kumikana yavaFwi­lixite, ahanjikile nge omu mwaya mazu wowamwe, kaha Ndavici awevwile.
Jino malunga vavaIsalele vosena hakumumona uze lunga vamucinyi­ne, vevwile woma mateli.
Malunga vavaIsalele valyambile ngwavo, Munamono lunga uno na­kanduka tahi? Camwenemwene na­kanduka mangana avenyise vaIsalele. Kaha nacisoloka, lunga uze mwamujiha navamuhana vikumba vyavivulu kuli mwangana, mwamuhana mwa­nenyi wapwevo, mwalingisa vaze vakuzuvo yaise kupwa vakulihehwa muli vaIsalele.
Ndavici ahanjikile kuli malunga vaze Vemanyine hakamwihi nenyi ngwenyi, Navalinga muka kuli lunga uze mwamujihou kaFwilixite naku­fumisa kusauka kana kuli vaIsalele? Mwomwo ou kaFwilixite vazeneka kujihana ikiyeya numbenyise mikana yaKalunga wakuyoya?
Kaha vatu vamukumbulwile ngwavo, Mukiko vene munavamulingila lunga uze mwamujiha.
Jino yayenyi wamukulwane Elya­ve evwile omu ahanjikile kuli vaze malunga. Kaha Elyave akwacile utenu hali Ndavici amwambile ngwe­nyi, Unaxikumukila ika? Kaha vaze mikoko vavandende unavaseze neya mupambo? Ngunatacikiza kulipambula cove nakuhuka camucima wove, mwomwo unaxikumuka kuno mangana ngwove, umone jita.
Ndavici amwambile ngwenyi, Ngunalingi ika jino? Mulonga kuuli nyi?
Amutalixile nyima yenyi nakutala kuli weka, ahanjikile mwomumwe, kaha vatu vamukumbulwile ceka nge omu mwakulivanga.
Jino mazu aze ahanjikile Ndavici, omu vawevwile vawambulwile kuli Saulu, kaha atumine mutu nakumu­saka.
Ndavici ambile kuli Saulu ngwe­nyi, Mucima wamutu umwe kanda uzeyela hali ikiyeko. Ami ngamba yove nanguya nakulwa nayou ka­Fwilixite.
Saulu ambile kuli Ndavici ngwe­nyi, Kawahaxile kuya kuli ou ka­Fwilixite nakulwa nenyiko, mwomwove umukweze kaha, kaha ikiye lunga muka-jita kufumisa kuunyike wenyi.
Ndavici ambile kuli Saulu ngwe­nyi, Ami ngamba yove ngwapwile nakufunga mikoko jatata. Kahomu kwejile ndumba, mokomoko ulusu, nakukwata mwanamukoko kuuta­nga,
ami ngwamulovokelele nakumu­veta, nakumupululula mukanwa ke­nyi. Kahomu angukatukilile ngwa­mukwacile kuwevu wenyi, ngwamuvetele nakumujiha.
Ami ngamba yove ngwavetele nandumba naulusu, kahou kaFwili­xite vazeneka kujihana mwapwa nge minavo umwe hamono nenyisa lyehi mikana yaKalunga wakuyoya.
Ndavici amwambile ngwenyi, Ye­hova, Ou angupululwile kulivoko lyandumba nakulivoko lyaulusu, Iki­ye mwangupululula kulivoko lyayou kaFwilixite. Saulu ambile kuli Nda­vici ngwenyi, Yako, kaha Yehova mwapwa nayove hamwe.
Saulu amuvwikile Ndavici ku­vwala cenyi, amuvwikile litepa lya­unengu kumutwe wenyi, amuvwikile mupila wacikungo.
Ndavici alikaxile poko yenyi yamukwale hakuvwala cenyi, esekele kuya, mwomwo apwile kanda acivyeseke. Ndavici ambile kuli Saulu ngwenyi, Kangwexi kuhasa kuya navyeviko mwomwo kanda nguvyeseke, xikaho. Kaha Ndavici aiizulilevyo.
Akwacile mukombo wenyi muli­voko lyenyi, alisakwilile malolwa asenena atanu mukalwiji, awaha­kile mungonga yenyi, mulipakumuna lyenyi vene, kaha cikapa cenyi cakwaxisa capwile mulivoko lyenyi. Ngoco apandamine kuli uze kaFwi­lixite.
Jino uze kaFwilixite ejile naku­pandama kuli Ndavici, nalunga uze amumbacililenga kepwe nawa ayile­nga kulutwe lwenyi.
Uze kaFwilixite hakutala Haku­mumona Ndavici amulumbilixile, mwomwo apwile mukweze kaha, ucila kumakili naupahu kumeso, xikaho.
Uze kaFwilixite ambile kuli Nda­vici ngwenyi, Ami ngukawa tahi? numba wize kuli ami namikombo. Kaha uze kaFwilixite amwangwile Ndavici hali tulunga twenyi.
Uze kaFwilixite ambile kuli Nda­vici ngwenyi, Twaya kuli ami kaha nanguhana nyama yove kuli tujila vahelu nakuli tunyama vamuvipapa.
Ndavici ambile kuli uze kaFwili­xite ngwenyi, Ove nawiza kuli ami napoko yamukwale nalikunga lya­linene nalikunga lyakwasa. Oloze ami nangwiza kuli ove mulijina lya­Yehova wamayongomena, Ou Kalu­nga kamikana yavaIsalele, Ou unenyisa.
Likumbi lyalelo Yehova mwakulunjila mulivoko lyami, kaha nangukujiha nangukuvatula mutwe wo­ve, kaha mijimba yaliyongomena lyavaFwilixite yakufwa nanguyihana likumbi lyalelo kuli tujila vahelu nakuli tunyama vahamavu, mangana vaka-mavu vosena vakatacikize ngwavo, Muli vaIsalele muli Ka­lunga,
mangana liuka lyoseneli vataci­kize ngwavo, Yehova kexi kulwila napoko yamukwale nalikungako. Mwomwo jita yinapu yaYehova, kaha Ikiye mwamihana mumavoko etu.
Kaha casolokele, omu akatukile uze kaFwilixite nakwiza nakupa­ndama aliwane naNdavici, Ndavici anguhwile alahilile kumikana ma­ngana aliwane nayauze kaFwilixite.
Ndavici engixile livoko lyenyi mungonga yenyi, alowelemo lilolwa, alyaxile, amwaxile uze kaFwilixite muluholo lwenyi. Lilolwa lyengilile muluholo lwenyi kaha alimbukile hameso enyi hamavu.
Ngoco Ndavici amuhaxile uze kaFwilixite nacikapa cakwaxisa nali­lolwa, amwaxile kaFwilixite nakumu­jiha. Oloze mulivoko lyaNdavici ka­mwapwile poko yamukwaleko.
Kaha Ndavici alahile, emanyine hali uze kaFwilixite, akwacile poko yenyi yamukwale, ayisomwene, mucindalo cayo, amujihixile, amuvatwixile mutwe wenyi. Kahomu va­mwene vaFwilixite ngwavo, Cindundulume cetu hanafu lyehi, va­cinyine.
Malunga vavaIsalele navaYuta Vakatukile, valikuwile, vavahanga­sanyine vaFwilixite nomu nawiza kuNgai nakuvikolo vyaEkelone. Ka­ha vaFwilixite vaze vatuvasanyine valindwomwokele mujila yakuya kuXalaime mbwe nakuNgata nakuEkelone.
Vana vaIsalele vakindulukile kukuvahangasana vaFwilixite, vapupile cilombo cavo.
Ndavici ambacile mutwe wayauze kuFwilixite, autwalile kuYelusalema. Oloze vyuma vyenyi vyajita avihakile mumbalaka yenyi.
Jino Saulu omu amwene Ndavici hakumulovokela uze kuFwilixite, ambile kuli kapitau kaliyongomena Avanele ngwenyi, Ove Avanele, ou mukweze ikiye mwaneya? Avanele amukumbulwile ngwenyi, Ove mwa­ngana, omu wayoya mwono wove tu, kangwatacikijileko.
Mwangana amwambile ngwenyi, Mwihule ou mwanalunga ikiye mwa­neya.
Kahomu akindulukile Ndavici kukumujiha uze kaFwilixite, Avanele amutwalile amunehele kumeso aSa­ulu namutwe wayauze kaFwilixite kulivoko lyenyi.
Saulu amwihwile ngwenyi, Ove mukweze, ove yove mwaneya? Nda­vici amukumbulwile ngwenyi, Ami ngumwanangamba yove Yese waku­Mbetelema.
Kaha casolokele, omu akumixile kuhanjika kuli Saulu, mwono waYonatane walipanjikile namwono waNdavici, kaha Yona­tane amuzangile nganomu azangilile mwono wenyivene.
Halikumbi lize Saulu ayile nenyi, kamwitavilile kuya ceka kumahyenyi kuzuvo yaiseko.
Kaha vaYonatane naNdavici vali­xikile luxiko, mwomwo amuzangile nganomu azangilile mwono wenyi­vene, xikaho.
Kaha Yonatane alizulile lihina lyakukuluka lize avwalile, alihanyine kuli Ndavici, nakuvwala cenyi, na­poko yenyi yamukwale nawa, nauta wenyi wamanana, namuhya wenyi.
Kaha Ndavici alovokelenga kwe­xokwo vamutuminenga kuli Saulu, alingilenga mwakuzangama. Saulu amulingixile kupwa mwata wamalunga vaka-jita, kaha cawahile kume­so avatu vosena nakumeso avanga­mba jaSaulu nawa.
Kaha casolokele, omu vejile, omu akindulukile Ndavici kukumujiha uze kaFwilixite, mapwevo valovo­kele mumembo avaIsalele osena nakwimba nakukinyinyina, mangana vamusese mwangana Saulu, natungo­ma nakuwahilila najingunga.
Mapwevo hakwimba valitavijile ngwavo, Saulu najihi makombakaji enyi, Ndavici najihi tununu twenyi.
Saulu akwacile utenu cikuma. Li­zu lize lyamwivwixile kupihya. Ambi­le ngwenyi, Vamuvulukile Ndavici tununu, ami vanguvulukile mako­mbakaji kaha, kaha navakamuhana ika nawa? kuvanga wangana kaha.
Kaha meso aSaulu apwilenga hali Ndavici kufumisa kulikumbi lize nakutwala kulutwe.
Kaha casolokele hakuca, kwamuholokelele Saulu Xipilitu wamupi wa­kuli Kalunga, kaha ahanjikile upolo­fweto muzuvo yenyi. Ndavici embile nalivoko lyenyi nge omu alingilenga hakumbi hakumbi. Kaha Saulu apwi­le nalikunga lyenyi mulivoko lyenyi.
Saulu axile likunga, mwomwo alyambile ngwenyi, Nangumwasa Ndavici limutuvasane likwate hambango. Kaha Ndavici alihengele kumeso enyi kavali.
Saulu amwivwile Ndavici woma, mwomwo Yehova apwile naikiye, amufumine lyehi Saulu, xikaho.
Xikaho Saulu amufumixile kuli ikiye, amulingixile kupwa kapitau kenyi kalikombakaji. Kaha alovokelenga nakwingila kumeso avatu.
N davici alingilenga mwakuzanga­ma muvyuma vyosena vize alingi­lenga, kaha Yehova apwilenga nenyi.
Saulu hakumumona hakulinga mwakuzangama cikuma amwivwilenga woma.
Oloze vaIsalele vosena navaYuta vosena vamuzangilenga Ndavici, mwomwo alovokelenga nakwingila kumeso avo, xikaho.
Saulu ambile kuli Ndavici ngwe­nyi, Tala, mwanami wapwevo wa­mukulwane Melave, nangukuhanayo kupwa pwevo lyove. Oloze upwenga ucingazule cami ulwenga jijita ja­Yehova. Mwomwo Saulu alyambile ngwenyi, Livoko lyami kanda lipwa hali ikiyeko, oloze mavoko avaFwi­lixite akapwe hali ikiye.
Kaha Ndavici ambile kuli Saulu ngwenyi, Ami yamiya? Kuyoya cami cikiko cika? Cisaka catata cikiko cika muli vaIsalele? numba ngupwe nguisewenu lyamwangana?
Oloze casolokele, hamwaka wakuhana Melave mwanaSaulu kuli Ndavici vamuhanyine kuli Atalyele wakuMehola kupwa pwevo lyenyi.
Kaha Mikale mwanaSaulu wa­pwevo amuzangile Ndavici. Vamu­lwezele Saulu, kaha cuma kana colokele kumeso enyi.
Saulu alyambile ngwenyi, Nangumuhanayo mangana akapwe mu­heto kuli ikiye, mangana mavoko avaFwilixite akapwe hali ikiye. Xi­kaho Saulu ambile kuli Ndavici ngwenyi, Likumbi lyalelo naupwa utatawenu kamucivali.
Saulu avalwezele vangamba jenyi ngwenyi, Hanjikenu naNdavici ku­penge ngwenu, Tala, mwangana nakwivwila kuwaha, vangamba jenyi vosena vanakuzange. Xikaho jino ijiva kupwa uisewenu lyamwanga­na.
Vangamba jaSaulu vahanjikile mazu aze mumatwitwi aNdavici. Ndavici avakumbulwile ngwenyi, Ami kupwa nguisewenu lyamwa­ngana enu munacimono cacihehu tahi? hamono ami ngumuka-kuhutwa ngunahono ulemu.
Vangamba jaSaulu vamulwezele ngwavo, Mukiko mwanahanjika Ndavici.
Saulu avambile ngwenyi, Muka­mwambulile Ndavici ngwenu, Mwa­ngana kexi kusaka mivwiko, oloze nasake mivumbo yavaFwilixite liku­lukaji, mangana vamutende hali vaka-kole jamwangana. Jino Saulu ajinyine kumulingisa Ndavici kulindumuka kumavoko avaFwilixite.
Vangamba jenyi hakumulweza Ndavici mazu awa, colokele kumeso aNdavici kupwa isewenu lyamwa­ngana. Makumbi aze apwile kanda ahwenga,
kaha Ndavici akatukile, ayile, ikiye navatu jenyi, kaha kuli vaFwi­lixite ajihileko malunga makulukaji avali. Ndavici anehele mivumbo yavo, kaha vavihanyine yosena kuli mwangana mangana apwenga isewenu lyamwangana. Kaha Saulu amuhanyine mwanenyi Mikale ku­pwa pwevo lyenyi.
Jino Saulu amwene, atacikijile ngwenyi, Yehova ali kuli Ndavici. Kaha Mikale mwanaSaulu amuza­ngilenga.
Saulu ahambakanyine kwivwa woma waNdavici, kaha Saulu apwi­lenga muka-kole waNdavici maku­mbi osena.
Jino vaka-kulitulaho javaFwili­xite valovokele. Kaha casolokele, hexoho valovokelele, Ndavici azangamine kuhambakana vangamba jaSaulu vakwavo vosena, ngoco lijina lyenyi lyalemene cikuma.
Saulu ahanjikile kuli mwanenyi Yonatane nakuli vanga­mba jenyi vosena ngwenyi, vakamu­jihe Ndavici. Oloze Yonatane mwa­naSaulu amwivwilile Ndavici ku­waha.
Yonatane amulwezele Ndavici ngwenyi, Tata Saulu nasake ngwenyi, akujihe. Xikaho jino acililame hacimene utwame mwakuvumbama uswame.
Kahami nangulovoka nakwimana natata hamwe mucipapa omu uli, kaha nanguhanjika kuli tata nakukuvulukove. Kaci nge nangumona cu­ma nangukulweza.
Yonatane ahanjikile mwamwaza hali Ndavici kuli ise Saulu, amwa­mbile ngwenyi, Ove mwangana, ka­nda uvulumuna kuli ngamba yove, kuli Ndaviciko. Mwomwo kakuvulumwine oveko, mwomwo vilinga vyenyi vinawahe cikuma hali ove.
Mwomwo akwacile mwono wenyi mulivoko lyenyi, amuvetele uze ku­Fwilixite, kaha Yehova azacile ulwilo waunene hali vaIsalele vosena. Wacimwene nakuwahilila. Xikaho jino ikaze nauvulumwina kumanyinga akuzeneka cuma cakuwahanyina mu­tonga, nakumujiha tuhu Ndavici cawana?
Saulu evwililile mulizu lyaYonatane. Saulu alixingile ngwenyi, Omu ayoya Yehova tu, kavexi kumuji­hako.
Yonatane amusanyikile Ndavici, kaha Yonatane amulwezele vyuma vyosena vize. Yonatane amutwalile Ndavici kuli Saulu, kaha apwilenga kumeso enyi nge hakulivanga.
Kaha ceka nawa kwapwile jita. Ndavici alovokele, alwile navaFwilixite, avajihile nakuvahopola cikuma.
Hali Saulu hapwile Xipilitu wamupi wakuli Yehova omu apwile muzuvo yenyi nalikunga lyenyi mulivoko lyenyi. Kaha Ndavici apwile nakwi­mba nalivoko lyenyi.
Saulu asakile ngwenyi, Ngumwase Ndavici nalikunga lyami limutuvasane likwate nahambango. Oloze alihengele nakufuma kumeso aSaulu, kaha likunga alyaxile hambango. Ndavici acinyine, apululukile ufuku uze.
 Saulu atumine tunganda kuzuvo yaNdavici vakamulame, vakamujihe hakuca. Pwevo lyaNdavici Mikale amulwezele ngwenyi, Nge kawexi kulwila mwono wove ufuku unoko, kaha hamene navakujiha.
Ngoco Mikale amuzezumwine Ndavici kunjanena, ayile, acinyine, ayovokele.
Mikale akwacile kixi, ayisavalikile hakahela, ayihakile musau wa­mangona avapembe kumutwe wayo, ayifwikile namahina.
Omu atumine Saulu tunganda vakamukwate Ndavici, pwevo ava­mbile ngwenyi, Ali nakukola.
Saulu avatumine tunganda vakamutale Ndavici ngwenyi, Munehenu kuli ami hakahela mangana ngu­mujihe.
Vaze tunganda hakwingila, ku­mana, kixi yapwile hakahela namusau wamangona avapembe kumutwe wayo.
Saulu ambile kuli Mikale ngwe­nyi, Ikaze unangutangixila ngoco nakumusuula muka-kole wami nu­mba ayovoke? Mikale amukumbu­lwile Saulu ngwenyi, Angwambanga ngwenyi, Ngwece! nyi ngukujihile ika?
Jino Ndavici acinyine, ayovokele, ahetele kuli Samwele kuLama, amu­lwezele mwosenomu alingile Saulu kuli ikiye. Kaha ikiye naSamwele vayile, vatwamine kuNayote.
Vamulwezele Saulu ngwavo, Ta­la, Ndavici ali kuNayote kuLama.
Saulu atumine tunganda vakamu­kwate Ndavici. Kahomu vamwene lizavu lyavapolofweto hakuhanjika upolofweto, naSamwele hakwimana mwamwata wavo, Xipilitu yaKalu­nga ejile hali vaze tunganda twaSaulu, kaha navakivo nawa vaha­njikile upolofweto.
Jino omu vamulwezele Saulu, atumine tunganda veka nawa, kaha navakivo nawa vahanjikile upolo­fweto. Saulu atumine tunganda ka­mucitatu, kaha navakivo nawa va­hanjikile upolofweto.
Numba hyayile naikiye nawa kuLama, ahetele kulixima lyalinene lize lili kuSeku. Ehwile ngwenyi, VaSamwele naNdavici vali kulihi? Umwe amwambile ngwenyi, Tala, vali kuNayote kuLama.
Ayile kuze kuNayote kuLama. Kaha Xipilitu yaKalunga ejile nahali ikiye nawa, kaha apwile nakuya nakuhanjika upolofweto palanga no­mu ahetele kuNayote kuLama.
Alizulile nawa mahinenyi, aha­njikile nawa upolofweto kumeso aSamwele, asavalile uselesele likumbi lyosena lize namusana naufuku. Xikaho veji kwambanga ngwavo, Kumana, naSaulu nawa ali muli vapolofweto?
Ndavici acinyine kuNayote kuLama, ejile ahanjikile ku­meso aYonatane ngwenyi, Nguna­lingi ika? Kuhengesa cami cika? Mu­longa wami uka kumeso aiso numba atonde mwono wami?
Amukumbulwile ngwenyi, Ciji­loco! kawexi kufwako. Tala, tata kexi kulinga cumako, cipwe cacinene cipwe cacindende, kuvanga namu­lwezeco. Kaha ikaze mwanguswekela tata cuma kana? Kacexi ngo­coko.
Ndavici alixingile nawa, amwa­mbile ngwenyi, Iso natacikizomu ngunawane uselewa kumeso ove. Kaha alyambile ngwenyi, Yonatane kanda atacikizeciko kucina mwalinyenga. Oloze Camwenemwene, omu ayoya Yehova tu, nomu wayoya mwono wove tu, mukaci kami naku­fwa muli lutambo lumwe kaha.
Yonatane ambile kuli Ndavici ngwenyi, Mwexomwo unambe mwono wove nangukulingilamo.
Ndavici ambile kuli Yonatane ngwenyi, Tala, hamene kakweji mwamweka, kaha catela kuli ami kutwama namwangana hakulya. Oloze ngwece nguyenga nguswame mucipapa nakulikumbi lyamucitatu kucingoloxi.
Kaha nge iso mwakangusaka cakungusaka, ukamwambulila ngwove, Ndavici angulombanga cakungulomba ngwenyi, aye kwimbo lyenyi kuMbetelema. Mwomwo navavatula cimuna kuze nganomu veji kulingila­nga hamwaka hamwaka hacisaka cenyi cosena.
Kaci nge mwakamba ngwenyi, Cinawahe, kahami ngamba yove nangumonanga keke. Oloze kaci nge mwakatenuka, kaha ukatacikiza ngwove, Najinyi kumupihisa.
Xikaho kalinge mwalikoji kuli ami ngamba yove, mwomwo tunalixiki lyehi luxiko lwaYehova na­yami ngamba yove. Oloze kaci nge muli ami muli kuhenga, kaha ijiva kungujihove lyavene, nyi ungutwalile ika kuli iso?
Yonatane amukumbulwile ngwe­nyi, Cijiloco! Mwomwo kaci kutacikiza ngunatacikiza ngwami, Tata najinyi ngwenyi, kukakuwane kupi­hya, kaci ngunakulweze nyi?
Ndavici ambile kuli Yonatane ngwenyi, Iyaze mwangulweza numba nge iso mwakakukumbulula mwamukalu?
Yonatane ambile kuli Ndavici ngwenyi, Twatuye mucipapa. Kaha vosena vavali valovokele nakuya mucipapa.
Yonatane ambile kuli Ndavici ngwenyi, Yehova, Ou Kalunga ka­Isalele, apwenga Cinjiho. Omu nangumulohwa tata nganoholili ha­mene, mokomoko halikumbi lya­mucitatu, tala, kaci nge kuli ove Ndavici kuli kuwaha, nangutuma kuli ove nakukulwezaco nyi?
Kaci nge tata namono kuwaha kukupihisa, kaci nge kangwexi kukakulwezaco nakukusuula mangana uyenga nakekeko, kaha Yehova akalinge ngoco kuli ami Yonatane nakuhakilako nawa. Yehova apwe­nga nayove nganomu napunga na­tata.
Kaha kexi nge ximbu ngucili ngumutonyi kaha naungulingilanga mwalikoji lyaYehova kucina nangukafwako,
oloze nawa, kanda ukatetako likoji lyove kuzuvo yamiko haya myaka yosena, cipwe omu mwa­kalinga Yehova hanateteko lyehi vaka-kole jaNdavici vosena kwilu lyamavu.
Ngoco Yonatane alixikile luxiko nazuvo yaNdavici ngwenyi, Yehova mwakacihula kumavoko avaka-kole jaNdavici.
Yonatane amuxingixile ceka Ndavici mwomwo hazangi yize amu­zangile, mwomwo amuzangile nga­nomu azangilile mwono wenyivene, xikaho.
Yonatane amwambile ngwenyi, Hamene kakweji mwamweka, kaha navakakutonda mwomwo citwamo cove nacikapwa camokomoko, xi­kaho.
Jino omu naukalinga hiunavandama lyehi makumbi atatu, Ukaxi­kumuka waxi, ukeze kuze waswamine halikumbi lize twahanjikile, ukatwame kwakamwihi nalilolwa Ezele.
Kaha nangwasa mivwi yitatu kuluhaci lwalyo nge nguli nakwasa cuma.
Kaha tala, nangukamutuma mu­kweze ngwami, Yako uyiwane mivwi. Kaci nge nangumwamba mukweze cakumwamba ngwami, Tala, mivwi yili kuno kunyima yove, kaha yinone wize, mwomwo hali ove hali keke, kakwexi cumako, omu ayoya Ye­hova tu.
Oloze kaci nge nangwamba kuli uze mukweze ngwami, Tala, mivwi yili kulutwe lwove, kaha yakonga kwove, mwomwo Yehova nakusuula.
Jino hakuvuluka lizu twahanjikanga nayove, tala, Yehova ali mukaci ketu nayove haya myaka yosena.
Ngoco Ndavici aswamine mu­cipapa. Kahomu alingile kakweji hanamweke lyehi, mwangana atwa­mine nakulya.
Mwangana atwamine kucitwamo cenyi nge hamakumbi eka, kucitwa­mo cenyi kwakamwihi nambango. Yonatane emanyine, kaha Avanele atwamine kuluhaci lwaSaulu. Oloze kahela kaNdavici kapwile hamoko­moko.
Cipwe ngoco Saulu kahanjikile likumbi lizeko, mwomwo axinganye­kele ngwenyi, Kunamuwane cuma, katomeneko. Ngwenyi, Camwene­mwene katomeneko.
Kaha casolokele, hakuca kuha­mbakana kumweka cakakweji, lize vene lyapwile likumbi lyamucivali, kahela kaNdavici kapwile kamokomoko. Saulu amwihwile mwanenyi Yonatane ngwenyi, MwanaYese nazenekela ika kwiza nakulya, cipwe zau cipwe lelo?
Yonatane amukumbulwile Saulu ngwenyi, Ndavici angulombanga cakungulomba kuya kuMbetelema.
Angwambanga ngwenyi, Acingusuule, mwomwo vaka-cisaka cetu navakavatula cimuna kwimbo lyetu, kaha yayami nangulweze ngukapweko. Kaha jino, ngwenyi, Kaci nge ngunawane uselewa kumeso ove acingwitavile nguyenga ngukavameneke vandumbwami. Xikaho kejile kumesa yamwanganako.
Kaha Saulu akwacile utenu hali Yonatane amwambile ngwenyi, Ove ukweci noko pwevo wakupinjilika wakulikanga, ngunatacikiza nyi? ngwami, Unamusakula mwanaYese manganove lyavene ukevwileho so­nyi, mangana noko nawa akevwileho sonyi hakukusema.
Mwomwo makumbi osenaze mwayoyanga mwanaYese hamavu kavexi kukakuzamisoveko, cipwe wa­ngana wove. Xikaho jino tuma mutu amunehe kuli ami, mwomwo atela kufwa, xikaho.
Yonatane amukumbulwile ise Sa­ulu amwambile ngwenyi, Afwile ika? Nalingi ika?
Saulu amwaxile likunga lyenyi amujihe, xikaho Yonatane atacikijile ngwenyi, Tata najinyi kumujiha Nda­vici.
Ngoco Yonatane akatukile ku­mesa nakutenuka cikuma. Kalile kulya likumbi lyakakweji lize lyamucivaliko, mwomwo alinyengele hali Ndavici, mwomwo ise amulingile mwakwivwisa sonyi, xikaho.
Kaha casolokele hakuca, Yona­tane alovokele ayile mucipapa haze valixikile naNdavici, namukweze wamundende nenyi hamwe.
Ambile kuli mukweze wenyi ngwenyi, Lahako uwane jino mivwi evi nangwasa. Uze mukweze hakulaha, axile mwivwi kulutwe lwenyi.
Omu alingile uze mukweze hana­hete lyehi kuze wapwile mwivwi uze axile Yonatane, Yonatane atamba­kanyine kuli uze mukweze ngwenyi, Mwivwi uli kulutwe lwove nyi?
Yonatane atambakanyine kuli uze mukweze ngwenyi, Anguhwi­sako, nyawisako, kanda uximbulako. Uze mukweze waYonatane anonele yize mivwi, ejile kuli mwata wenyi.
Oloze uze mukweze katacikijile cumako, xina vaYonatane naNdavici kaha vatacikijile cuma kana.
Yonatane amuhanyine mukweze wenyi vitwa vyenyi, amwambile ngwenyi, Yako, uvitwale kwimbo.
Uze mukweze hakuya, Ndavici akatukile kuze kwakutala kusulo, alimbilile cameso enyi hamavu, ali­fukwile katatu. Kaha valisweswenyele, valilililile palanga nomu aha­mbakanyine Ndavici.
Yonatane ambile kuli Ndavici ngwenyi, Yakonga nakeke, mwomwo tuvosena tuvavali tunalixingi lyehi lijina lyaYehova ngwetu, Yehova mwapwanga mukaci ketu nayove namukaci katanga yami natanga yo­ve haya myaka yosena. Akatukile, afumineko, kaha Yonatane ayile kwimbo.
Jino Ndavici ahetele kuNove kuli kapilixitu Ahimeleke. Ahimeieke ejile nakumusesa Ndavici nakucikima, amwihwile ngwenyi, Ikaze uli uka wove cakuzeneka mu­kwenu?
Ndavici ambile kuli kapilixitu Ahimeleke ngwenyi, Mwangana na­ngulweze lizu, kaha nangwambe ngwenyi, Cipwe mutu umwe kanda akatacikiza lizu eli ngunakutumina, omu ngunakulwezeko. Kaha ngunavaxiki vakweze jamalunga vaye kunganji.
Xikaho kumavoko ove kuli ika? Nguhane jimbolo jitanu mumavoko ami, mokomoko cexoco cili kuno.
Uze kapilixitu amukumbulwile Ndavici ngwenyi, Kumavoko ami kakwexi mbolo yasangako, oloze kuli mbolo yajila, cikalu kuvanalingi vakweze vanalilame kuli mapwevo.
Ndavici amukumbulwile kapilixitu amwambile ngwenyi, Camwenemwe­ne vanatukingi kuli mapwevo kafwe makumbi awa atatu. Ami hakulo­voka vyuma vyavakweze vyapwanga vyajila cipwe jila kayapwile yajilako. Kaha jino lelo vyuma vyavo yinaha­mbakana kujila nyi?
Ngoco kapilixitu muhanyine mbolo yajila, mwomwo kuze kakwapwile mbolo yekako, xina mbolo yize yakutwamanga kumeso aYe­hova, yize vafumixile kumeso aYe­hova mangana vahake mbolo yaka­kahya halikumbi lize vayifumixile.
Jino kuli vangamba jaSaulu kwa­pile lunga kuze likumbi lize, Vamwi­mikile kumeso aYehova, lijina lyenyi apwile ikiye uze kaEtome Ndowenge, apwile mukulwane watufunga vaze vapwile vaSaulu.
Ndavici ambile kuli Ahimeleke ngwenyi, Kaha kulivoko lyove kuno kakwexi likungako cipwe poko ya­mukwale tahi? Mwomwo kangwanehele cipwe poko yami yamukwale cipwe vitwa vyamiko, mwomwo lizu lyamwangana kuvanga lyanguhwe, xikaho.
Kaha kapilixitu amwambile ngwe­nyi, Poko yayauze kaFwilixite Ngolyate yamukwale, uze wajihile kuci­nema caEla, tala, yili kuno yakuvungila halihina munyima yalifwote. Kaci nge unasake kuyitambula yitambule, mwomwo kuno kakwexi ye­kako xinoyo kaha. Ndavici amwa­mbile ngwenyi, Kakwexi yeka nge oyoko, nguhaneyo.
Ndavici akatukile, acinyine liku­mbi lize hawoma waSaulu, ayile kuli mwangana waNgata Akixe.
Vangamba jaAkixe vamwambile ngwavo, Ou you mwangana walifuci Ndavici nyi? Vamwimbile nakulitaviza hakukinyinyina nyi? ngwavo, Saulu najihi makombakaji enyi, Ndavici najihi tununu twenyi.
Ndavici alamine mazu awa mu­mucima wenyi, evwile woma wa­mwangana waNgata Akixe cikuma.
Kaha alumwine manganenyi ku­meso avo, alyongelele kuzaluka ku­mavoko avo, afunjikile havijilo vyacikolo, azuzulwile maleji enyi hawevu wenyi.
Akixe ambile kuli vangamba jenyi ngwenyi, Talenu, munamono mutu kana nazaluka, kaha ikaze munamunehela kuli ami?
Ami ngunazeneka vaka-kuzaluka numba munehe ou alingenga mwakuzaluka kumeso ami? Ou mwengila muzuvo yami numba?
Xikaho Ndavici afumine kuze, acinyinyine kuwina wakusendeleka wakuAtulame. Kahomu vacivwile vandumbwenyi navaze vaku­zuvo yaise vosena, vaxikumukile kuze kuli ikiye.
Kaha vexovo vapwile nakuyanda, navexovo vapwile namikuli, nave­xovo vapwile nakunengajala valiho­menene kuli ikiye, kaha alingile ku­pwa kapitau kavo. Ngoco kuli ikiye kwapwile malunga kafwe makulukaji awana.
Ndavici afumine kuze ayile ku­Mijipe yavaMowave. Ambile kuli mwangana wavaMowave ngwenyi, Acitave vatata namama veze vapwe­nga nayove hamwe palanga nomu nangukatacikiza mumwakangulingila Kalunga.
Avanehele kumeso amwangana wavaMowave, kaha vatwaminenga kuli ikiye makumbi osenaze apwile­nga Ndavici mwakukola.
Kapolofweto Ngate ambile kuli Ndavici ngwenyi, Kanda utwamanga mwakukola munoko. Katuka uyenga mulifuci lyavaYuta. Ngoco Ndavici akatukile, ahetele mumusenge Helete.
Saulu evwile ngwavo, Ndavici vanamuwane lyehi namalunga vaze nawa ali navo. Jino Saulu apwile nakutwama kuNgiveya muxi yamu­tondo waunene uze uli kuLama nalikunga lyenyi mulivoko lyenyi, kaha vangamba jenyi vosena vapwile na­kwimana kuli ikiye jingulwixi.
Saulu ambile kuli vangamba jenyi vaze Vemanyine kuli ikiye ngwenyi, Enu vaMbenjamine ivwenu jino. MwanaYese mwakamihana muvo­sena mawande namivinyo tahi? Mwakamilingisa muvosena kupwa mutupitau twamakombakaji mutupitau twamakulukaji tahi?
numba muvosena mungufumbukile, numba kuzeneke umwe mwa­ngulweza omu mwalixika mwanami luxiko namwanaYese, kaha kakwexi minenu umwe nangwivwila kekeko, cipwe kungulwezomu nalingi mwa­nami hakungukatwila ngamba yami angusengelele nge omu cinapu li­kumbi lyalelo.
Kaha uze kaEtome Ndowenge, uze emanyine kuli vangamba jaSa­ulu, amukumbulwile amwambile ngwenyi, Ngwamumwene mwanaYese hakuheta kuNove, kuli Ahi­ meleke mwanaAhituve.
Amwihwilile kuli Yehova, amu­hanyine vyakulya, kaha amuhanyine poko yayauze kaFwilixite Ngolyate yamukwale.
Jino mwangana atumine vatu nakumusanyika kapilixitu Ahime­leke mwanaAhituve, navaze vaku­zuvo yaise vosena, vapilixitu vaze vapwile kuNove. Vakivo vosena vejile kuli mwangana.
Saulu ambile ngwenyi, Ove mwa­naAhituve, ivwilila. Amukumbulwile ngwenyi, Ove mwata wami, yami uno mwane.
Saulu amwihwile ngwenyi, Munangufumbukila ika, enu namwanaYese? mwomwo unamuhane mbolo napoko yamukwale, nomu unamwihwila kuli Kalunga, mangana angukatukile nakungusengelela nge omu cinapu likumbi lyalelo.
Ahimeleke amukumbulwile mwa­ngana amwambile ngwenyi, Kaha muli vangamba jove vosena muli iya axixika nge Ndavici, ou napu isewenu lyamwangana, ou eji kutwamanga punga nayove, ou valemesa muzuvo yove?
Lelo ngunaputuka kumwihwila kuli Kalunga numba? Cijiloco! Ove mwangana, kanda ungutwikami nga­mba yove cumako, cipwe ava vaku­zuvo yatata vosena. Mwomwo ku­vyuma vyosenevi ami ngamba yove kangwatacikijile cumako, cipwe caci­ndende cipwe cacinene.
Mwangana amwambile ngwenyi, Ove Ahimeleke, naufwa cakufwa, nayove navava vakuzuvo yaiso vo­sena.
Mwangana ambile kuli maswa­lale vaze Vemanyine kuli ikiye jingu­lwixi ngwenyi, Alumukenu muvajihe vapilixitu jaYehova, mwomwo ma­voko avo nawa ali kuli Ndavici, mwomwo vatacikijile ngwavo, ali na­kucina, kaha kavangulwezelecoko, xikaho. Oloze vangamba jamwa­ngana vakanyine kwolola mavoko avo nakuvazombokela vapilixitu ja­Yehova.
Mwangana ambile kuli Ndowenge ngwenyi, Alumukove uvazombokele vapilixitu. Uze kaEtome Ndowenge alumukile, avazombokelele vapilixitu, kaha likumbi lize ajihile vatu vakuvwala mafwote alinyu ma­kumi atanu naatatu navatu vatanu.
Kaha Nove, limbo Navapilixitu, alivetele nauvela wajipoko jami­kwale, namalunga namapwevo na­vanyike navaka-kwamwa, navango­mbe navimbulu namikoko, avavetele nauvela wajipoko jamikwale.
Jino kuli vana vaAhimeleke mwa­naAhituve kwayovokele lunga umwe, lijina lyenyi apwile ikiye Aviyatale, acinyinyine kuli Ndavici.
Aviyatale amulwezele Ndavici ngwenyi, Saulu navajihi vapilixitu jaYehova.
Ndavici ambile kuli Aviyatale ngwenyi, Ngwatacikijile halikumbi lize omu apwile uze kaEtome Ndowenge kuze ngwami, Camwenemwe­ne mwakamulweza Saulu. Ngunajihisa vatu vakuzuvo yaiso vosena.
Twamanga nayami, kanda wivwa womako, mwomwou ali nakutonda mwono wami ali nakutonda mwono wove, mwomwo hakupwa nayami naupwa mwakukulaminanga.
Jino vamulwezele Ndavici ngwavo, Tala, vaFwilixite vali nakulwila Keila jita, vali Hakupupa vizungwilo.
Xikaho Ndavici ehwile kuli Ye­hova ngwenyi, Nguyenga nakuvaveta vaFwilixite kana tahi? Yehova ambi­le kuli Ndavici ngwenyi, Yako ukavavete vaFwilixite, ukalwile Keila.
Vatu jaNdavici vamwambile ngwa­vo, Tala, tunevu woma kuno ku­Yuta. Nyize nge natuya kuKeila kuli mikana yavaFwilixite?
Ndavici ehwile ceka kuli Yehova. Yehova amukumbulwile amwambile ngwenyi, Katuka, uyenga kuKeila, mwomwo nangukavahana vaFwili­xite mumavoko ove.
Ndavici navatu jenyi vayile ku­Keila, valwile jita navaFwilixite, va­vatambwile vimuna javo, vavajihile vaFwilixite nakuvahopola cikuma. Ngoco Ndavici avalwilile vaze va­twaminenga kuKeila.
Kaha casolokele, omu acinyinyine Aviyatale mwanaAhimeleke kuli Ndavici kuKeila, axikumukileko na­lifwote mulivoko lyenyi.
Jino vamulwezele Saulu ngwavo, Ndavici neza kuKeila. Saulu ambile ngwenyi, Kalunga namuhane mu­mavoko ami, mwomwo nalisokelelamo hakwingila mwimbo lili navijilo natupaciso.
Saulu asanyikile vatu vosena kuya kujita, kuxikumuka kuKeila, ma­ngana vakamuhake Ndavici navatu jenyi mucingombela.
Ndavici atacikijile ngwenyi, Sa­ulu ali nakujina kungulinga mwa­mupi. Ambile kuli kapilixitu Aviyatale ngwenyi, Linehe lifwote kuno.
Ndavici ambile ngwenyi, Ove Yehova, Kalunga kaIsalele, ami ngamba yove ngunevu cakwivwa ngwavo, Saulu nasake kwiza kuKeila mangana anongese limbo eli hali ami.
VenyaKeila navangulunda muli­voko lyenyi tahi? Saulu mwaxiku­muka nge omu ngunevu ami ngamba yove tahi? Ove Yehova, Kalunga kaIsalele, acingulweze ami ngamba yove mwane. Yehova amukumbu­lwile ngwenyi, Mwaxikumuka.
Ndavici amwihwile ngwenyi, Ve­nyaKeila navangulunda navatu jami mulivoko lyaSaulu tahi? Yehova amwambile ngwenyi, Navakulunda.
Jino Ndavici navatu jenyi, va­pwile kafwe makulukaji atanu nali­mwe, vakatukile vafumine muKeila, vayile kwexokwo vahaxile kuya. Va­mulwezele Saulu ngwavo, Ndavici nacinyi lyehi muKeila, kaha alitwa­minyine kulovoka.
Ndavici atwaminenga mupambo mwakukola mweka namweka, asalilenga mulifuci lyajipili mupambo yaJifwe. Saulu amutondelenga ma­kumbi osena, oloze Kalunga kamuhanyine mulivoko lyenyiko.
Ndavici amwene ngwenyi, Saulu nalovoka nakutonda mwono wami. Kaha Ndavici apwile mupambo ya­jifwe mumusenge.
Yonatane mwanaSaulu akatukile ayile kuli Ndavici mumusenge, ako­lezezele livoko lyenyi muli Kalunga.
Amwambile ngwenyi, Kanda wi­vwa womako, mwomwo livoko lyatata Saulu kalyexi kukakuwanako. Naukapwanga umwangana wava­Isalele, kahami nangukapwanga nguwamucivali kuli ove. Mwomwo vene mwanatacikiza tata Saulu.
Vakivo vavali valixikile luxiko kumeso aYehova. Ndavici atwami­nenga muze mumusenge, kaha Yo­natane ayile kuzuvo yenyi.
Jino vaka-Jifwe vakandukile kuli Saulu kuNgiveya ngwavo, Ndavici naswame kuli etu mwakukola mweka namweka mumusenge kupili Hakila yize yili kulikundu kutala kusulo nyi?
Xikaho ove mwangana, xikumuka nge mwexomwo wasaka mwono wove kuxikumuka, etu kwetu natukamulunda mulivoko lyayove mwangana.
Saulu avambile ngwenyi, Vamiwahise kuli Yehova mwomwo munangutetela.
Aciyenu mukanyingilile kanawa, mukatacikize mukamone okwo eji kutambukilanga, nou namumono lyehi kuze, mwomwo vanangulweze ngwavo, eji kulinganga mwakulu­nguluka cikuma.
Xikaho talenu mukatacikize vi­swamo vyosena eji kuswamanga, mwize ceka kuli ami mungulweze kanawa, kaha nanguya nayenu ha­mwe. Kaha nacikasoloka, kaci nge ali mulifuci nangukamutalatala mu­makombakaji avaYuta osena.
Ngoco vakatukile, vayile kuJifwe kumeso aSaulu. Oloze Ndavici navatu jenyi vapwile mupambo yaMayone muAlava mulikundu kutala kusulo.
Saulu navatu jenyi vayile nakumutonda. Vamulwezele Ndavici, xi­kaho axikumukile kulilolwa, atwa­mine mupambo yaMayone. Saulu hakucivwa amuhangasanyine Nda­vici mupambo yaMayone.
Saulu ayile kuluhaci lwapili lu­mwe, kaha Ndavici navatu jenyi vayile kuluhaci lwapili lukwavo. Ndavici anguhwixile kuya hawoma waSaulu, mwomwo Saulu navatu jenyi vamukucikile Ndavici navatu jenyi mangana vavakwate, xikaho.
Oloze kuli Saulu kwejile kanganda ngwenyi, Anguhwisa kwiza, mwomwo vaFwilixite vanengila lyehi mulifuci, xikaho.
Ngoco Saulu akindulukile kukumuhangasana Ndavici, ayile na­kuliwana navaFwilixite. Xikaho va­lukile kuze ngwavo, KuSela-hamalekote.
Ndavici akandukile kufuma kuze, atwaminenga mwakukola mweka na­mweka kuEne-ngeci.
Kaha casolokele, omu akindulukile Saulu kukuvakava va­Fwilixite, vamulwezele ngwavo, Ta­la, Ndavici ali mupambo yaEnengeci.
Saulu ayile namalunga makomba­kaji atatu vakusakula muli vaIsalele vosena, ayile nakutonda Ndavici navatu jenyi kumalolwa avapembe vamuvipapa.
Kaha ahetele kumalimba amikoko mujila, kuze kwapwile wina wakuse­ndeleka, kaha Saulu engililemo naku­lifwika kumahinji enyi. Jino Ndavici navatu jenyi vapwile nakutwama kusongosongo yawina uze.
Vatu jaNdavici vamwambile ngwa­vo, Tala, eli likumbi akuvulukilile Yehova ngwenyi, Tala, muka-kole wove nangukamuhana mulivoko lyo­ve, kaha naukamulinga mwexomwo munawahe kumeso ove. Ndavici akatukile, atetele mukundulo wali­hina lyaSaulu lyakukuluka cakuze­neka kumumona kuli Saulu.
Kaha casolokele hakukuminyina, mucima waNdavici wamukolesele mwomwo atetele mukundulo wali­hina lyaSaulu.
Ambile kuli vatu jenyi ngwenyi, Yehova angukande kulinga cuma kana kuli mwata wami, ou waYehova awavisa, kumwolwela livoko lyami, mwomwo ikiye waYehova ou wenyi awavisa, xikaho.
Ngoco Ndavici avahanjikilile vatu jenyi namazu awa, kavetavilile kumukatukila Sauluko. Kaha Saulu akatukile afumine muze muwina, ayile jila yenyi.
NaNdavici nawa akatukile mu­nyima yenyi, alovokele muze mu­wina, atambakanyine kuli Saulu ngwenyi, Ove mwata wami mwa­ngana. Saulu hakutala munyima yenyi Ndavici anongamine cameso enyi hamavu, alifukwile.
Ndavici ambile kuli Saulu ngwe­nyi, Ikaze nawivwilila mumazu ava­tu? ngwavo, Tala, Ndavici nasake kukupihisa!
Tala, likumbi lyalelo meso ove anamono omu akuhananga Yehova lelo mulivoko lyami muwina, kaha vamwe vangulwezanga ngwavo, Mujihe. Oloze ngwakutetelanga, ngwavambanga ngwami, Kangwexi kwo­lola livoko lyami hali mwata wa­miko, mwomwo ikiye waYehova, ou wenyi awavisa, xikaho.
Kaha nawa ove tata, tala, umone mukundulo walihina lyove lyakuku­luka uli kulivoko lyami. Mwomwo ami hakuteta mukundulo walihina yove lyakukuluka nakukana kuku­jiha, tacikijilaho umone mwomwo mulivoko lyami kamwexi kupihyako cipwe kuzomboka jiximbi, kaha kangwakuvulumwineko, oloze ove weji kuzombanga mwono wami ukaukwate.
Yehova ayule mukaci ketu na­yove, kaha Yehova angutende kuli ove. Oloze livoko lyami kalyexi ku­kapwa hali oveko.
Nge mucaya ciximo cavakulwane ngwavo, Muli vaka-kuhuka mweji kulovokanga kuhuka, oloze livoko lyami kalyexi kukapwa hali oveko.
Mwangana wavaIsalele nalovokeleya? Uli nakuhangasaneya? We­ji kuhangasananga kawa wakufwa, weji kuhangasananga mbwangala kaha.
Xikaho Yehova apwenga mukakuyula, ayule mukaci ketu nayove, ahakule mulonga wami, anguyule mulivoko lyove.
Kaha casolokele, Ndavici hakukumisa kuhanjika mazu awa kuli Saulu, Saulu amwambile ngwenyi, Ove mwanami Ndavici, eli lizu lyove nyi? Kaha Saulu alilile nalizu lya­kukanguka.
Ambile kuli Ndavici ngwenyi, Ove uwakwoloka kunguhambaka­nami, mwomwove unangulingi mwa­mwaza, oloze ami ngunakulingi mwamupi.
Kahove unangulweze likumbi lya­lelo omu unangulingila mwamwaza, mwomwo Yehova hakungulunda mulivoko lyove kawangujihileko.
Mwomwo kaci nge mutu mwa­wana muka-kole wenyi, mwamweca ayenga tuhu mwamwaza numba? Xikaho Yehova akakuxixixile kuwa­ha mucuma kana unangulingi liku­mbi lyalelo.
Kaha jino tala, ngunatacikiza ngwami, naukapwanga umwangana vene, kaha wangana wavaIsalele navakauzamixila mulivoko lyove.
Xikaho lixinge jino Yehova kuli ami ngwove, Kangwexi kukatetako tanga yove munyima yoveko, ngwo­ve, Kangwexi kukanongesa lijina lyove muzuvo yaisoko.
Ndavici alixingile kuli Saulu. Saulu ayile kumahyenyi, oloze Nda­vici navatu jenyi vakandukile mwa­kukola.
Samwele afwile, kaha vaIsalele vosena valihomenene, va­mulilile, vamufunjile muzuvo yenyi kuLama. Ndavici akatukile, axikumukile kupambo Palane.
Jino kuMayone kwapwile lunga ukweci vikumba vyenyi vyapwile ku­Kalamele. Uze lunga apwile wamu­lemu cikuma, apwile namikoko ma­kombakaji atatu, navapembe liko­mbakaji, kaha apwile nakuteula mikoko jenyi kuKalamele.
Lijina lyayauze lunga apwile ikiye Navale. Lijina lyapwevo lyenyi apwi­le ikiye Avingayile. Uze pwevo apwile wakuzangama kanawa, apwile wa­mwaza kumutala, oloze lunga lyenyi apwile wakunjinjivala nakupihisa ku­vilinga vyenyi. Apwile wakuzuvo yaKaleve.
Ndavici evwile mupambo ngwavo, Navale ali nakuteula mikoko jenyi.
Ndavici atumine vakweze likumi. Ndavici ambile kuli vaze vakweze ngwenyi, Kandukenu kuKalamele, mukaye kuli Navale, mukamumeneke mulijina lyami.
Mukamwambulila uze natwame mwamwaza ngwenu, Keke kuli ove, keke kuzuvo yove, keke kuli vose­novo uli navo.
Kaha jino, ngunevu ngwavo, uli navaka-kuteula mikoko. Jino tufu­nga twove vanapunga kuli etu, kaha katwavapihixileko, kaha kuli vakivo kakwalihonene cumako makumbi osenaze vapwanga kuKalamele.
Vehule vakweze jove kaha navakulweza. Xikaho vakweze jami va­wane uselewa kumeso ove, mwomwo tuneza halikumbi lyamwaza. Acituhane etu vangamba jove nayami mwanove Ndavici cexoco naliwana livoko lyove.
Vakweze jaNdavici hakuhetako, vahanjikile kuli Navale nge mwaya mazu osenawa mulijina lyaNdavici, hikuhola.
Navale avakumbulwile vanga­mba jaNdavici ngwenyi, Ndavici ikiyeya? mwanaYese ikiyeya? Ma­kumbi ano kuli vangamba vavavulu veji kucinanga mutu himutu muungamba wamwata Wenyi.
Kumana, ngumbate mbolo yami nameyami nanyama yami eyi ngunavajihila vaka-kuteula jami nguvihane kuli malunga ngunazeneka kutacikizoku vanafumu?
Ngoco vakweze jaNdavici valumukilile mujila yavo, vakindulukile, vejile vamulwezele nganomu mwaya mazu osenawa.
Ndavici ambile kuli vatu jenyi ngwenyi, Likasenu mutu himutu poko yenyi yamukwale. Kaha valikaxile mutu himutu poko yenyi ya­mukwale, naNdavici nawa alikaxile poko yenyi yamukwale. Kwakatukile malunga kafwe makulukaji awana nakumukava Ndavici, kaha kuvyuma kwasalile makulukaji avali.
Oloze kwapwile mukweze amu­lwezele pwevo lyaNavale Avingayile ngwenyi, Tala, Ndavici atumanga tunganda kufuma mupambo kwiza nakumeneka mwata wetu, kaha ikiye navatenukila.
Oloze vaze malunga vapwilenga vamwaza cikuma kuli etu, kavatupupileko, kaha katwahonene cuma cimweko makumbi osenaze twayilenga navo omu twapwile muvipapa.
Vapwilenga nge kembwe kuli etu naufuku namusana makumbi ose­naze twapwile nakufunga mikoko.
Xikaho tacikiza, umone omu naulingila, mwomwo vanajinyi ku­pihisa mwata wetu navava vakuzuvo yenyi vosena nawa. Mwomwo ikiye kavihu cikuma, mutu kexi kuhasa kuhanjika nenyiko.
Avingayile anguhwile, ambacile jimbolo makulukaji avali, najituku javinyo jivali, namikoko vakulo­ngesa lyehi vatanu, navyesekelo vyamanona akuvavilila vitanu, namisusu yamihako yavinyo yaumu likulukaji, navindanda vyajikuyu makulukaji avali, avitwikile havimbulu.
Ambile kuli vakweze jenyi ngwe­nyi, Ngutwaminyinenuko. Talenu, ami nangumikava. Oloze kamulwe­zele lunga lyenyi Navaleko.
Kaha casolokele, ikiye hakutambuka hacimbulu cenyi, hakuxikumuka kuze kwakuhona kumumona hapili, kumana, Ndavici navatu jenyi vapwile nakuxikumuka valiwane ne­nyi, kaha avahumanganyine.
Jino Ndavici alingile hanambe lyehi ngwenyi, Camwenemwene ngunalixinyi tuhu hakulama vyuma vya­mutu ou vyosena mupambo numba kuvyuma vyenyi vyosena kuzeneke kuhona cimwe. Kaha ikiye nanguxixixila kupihya mukuwaha.
Kaci nge kuli venyi vosena nangukasezako cipwe mwana walunga umwe hakuca, kaha Kalunga aka­linge ngoco kuli vaka-kole jaNdavici nakuhakilako nawa.
Avingayile hakumumona Ndavici anguhwixile, asulukile hacimbulu ce­nyi, alimbilile cameso enyi hamavu kumeso aNdavici, alifukwile ha­mavu.
Alimbilile kumahinji enyi, amwa­mbile ngwenyi, Ove mwata, kuhenga kana cipwenga hali ami, hali ami vene. Acitave ami ngamba yove ngu­hanjike mumatwitwi ove, wivwilile mazu ayami ngamba yove.
Ove mwata wami, kanda uhaka jino mucima wove hali mutu ou wakavihu, ou Navaleko. Mwomwo­mu lyapwa lijina lyenyi, mukiko mwanapu ikiye. Lijina lyenyi ikiye Navale, kaha uleya ali nawo. Oloze ami ngamba yove kangwavamwene vakweze jayove mwata wamiko, ava watumanga.
Xikaho jino, ove mwata wami, omu ayoya Yehova tu, nomu wayoya mwono wove tu, hamono Yehova nakukingi kumulonga wamanyinga, kukulitenda nalivoko lyayove lya­vene, xikaho jino vaka-kole jove, vaze nawa navasaka kukupihisove mwata wami, vakapwe nge Navale.
Kaha jino wanou ngunanehe ami ngamba yove kuli ove mwata wami vauhane kuli vakweze ava veji kukukavangove mwata wami.
Acingukonekele mulonga waya­mi ngamba yove. Mwomwo Camwe­nemwene Yehova mwakamutungila mwata wami zuvo yakuzama mbe, mwomwove mwata wami weji kulwanga jijita jaYehova, kaha kavexi kukawana kupihya muli oveko ma­kumbi ove osena.
Kaha cipwe kunakatuka vatu nakukuhangasana nakutonda mwono wove, oloze mwono wayove mwata wami navaukaxila hamukuta wavaka-kuyoya naKalunga kove Ye­hova. Kaha myono yavaka-kole jove, yikiko mwakayasa nge muukonekelo wacikapa cakwaxisa.
Kaha nacikasoloka, omu mwa­kalinga Yehova kuli mwata wami nge kutesa nakuwaha cosenoco nakuvulukila, omu mwakakulweza ku­pwa utwamina yavaIsalele,
eci kacexi kukapwa cimbunji kuli oveko, cipwe kupihisa mucima wa­yove mwata wami, cipwe hakumwanga manyinga cawana, cipwe hakulitendove mwata wami. Kahomu mwakakuwahisa Yehova ove mwata wami, ukangwanukami ngamba yove.
Ndavici ambile kuli Avingayile ngwenyi, Vamukisule Yehova, Ou Kalunga kaIsalele, Ou nakutumu likumbi lyalelo kunguwana.
Vakisule nawa manganove, vakukisule nayove nawa, ove unangukingi likumbi lyalelo kumulonga wamanyinga, kukulitenda nalivoko lyami ami lyavene.
Mwomwo Camwenemwene, omu ayoya Yehova, Ou Kalunga kaIsa­lele, tu, Ou nangukingi kukukupihisa, kaci kawanguhwixile nakwiza nakunguwanako, Camwenemwene kuli Navale kaci kakwasalile cipwe mwana walunga umwe hakucako.
Ngoco Ndavici atambwile vize amunehelele kulivoko lyenyi. Kaha amwambile ngwenyi, Kanduka ku­zuvo yove nakeke. Tala, ngunevwi­lila mulizu lyove, kaha ngunakwita­vila.
Avingayile ahetele kuli Navale, kaha kumana, apwile nakulinga ci­wanyino cakulya muzuvo yenyi, nge ciwanyino camwangana. Mucima waNavale wapwile nakuwahilila muli ikiye, mwomwo apendele cikuma, xikaho. Xikaho Avingayile kamu­lwezele cumako cipwe cacinene cipwe cacindende, kuvangomu kwacele.
Kaha casolokele hakuca, omu vyalingile vinyo hivinamuvatuka lye­hi Navale, puwenyi amulwezele vyu­ma vyosenevi, kaha mucima wenyi wafwile muli ikiye, walingile kupwa nge lilolwa.
Kaha casolokele, omu mwahicile makumbi kafwe likumi, Yehova amuvetele Navale, ngoco afwile.
Jino Ndavici hakwivwa ngwavo, Navale nafu lyehi, ambile ngwenyi, Vamukisule Yehova, Ou nahakula mulonga wakungutomba kulivoko lyaNavale, Ou nangukingi ami nga­mba yenyi kukupihisa. Kaha kupi­hisa caNavale Yehova namuhilwixilaco hamutwe wenyi. Ndavici atu­mine vatu, ahanjikile hali Avingayile mangana amumbate.
Vangamba jaNdavici Vahetele ku­li Avingayile kuKalamele, vahanji­kile kuli ikiye ngwavo, Ndavici na­tutumu kuli ove mangana akumbate.
Akatukile, alifukwile cameso enyi hamavu, ambile ngwenyi, Tala, ami ngamba yove ngunapu ngundungo mangana ngusanyise vangamba ja­mwata wami kumahinji avo.
Avingayile anguhwile, akatukile, atambukile hacimbulu, navangamba jenyi vamapwevo vatanu vaze vamu­kavile. Avakavile vaze valuwa ja­Ndavici, alingile kupwa pwevo lye­nyi.
Ndavici ambacile nawa Ahinowame wakuYezelele, kaha vosena vavali vapwilenga mapwevo jenyi.
Jino Saulu ahanyine lyehi mwa­nenyi pwevo lyaNdavici Mikale kuli Palaci mwanaLaixe, uze apwile wakuNgalime.
Jino vaJifwe vejile kuli Saulu kuNgiveya ngwavo, Ndavici naswame kupili Hakila kwakamwihi nalikundu nyi?
Saulu akatukile, axikumukile ku­pambo yaJifwe, namalunga vava­Isalele vakusakula makombakaji ata­tu hamwe, nakumutonda Ndavici mupambo yajifwe.
Saulu atungile cilombo cenyi kupili Hakila, kukiko kwakamwihi nali­kundu, mujila. Oloze Ndavici atwa­mine mupambo, kaha amwene ngwe­nyi, Saulu neza nakungusaka mu­pambo.
Xikaho Ndavici atumine Vandoji, atacikijile ngwavo, Saulu neza vene.
Ndavici akatukile, ahetele kuze atungilile Saulu cilombo cenyi. Nda­vici amwene kuze asavalile Saulu naAvanele mwanaNele, kapitau kali­yongomena lyenyi. Saulu asavalile mukembwe yamatemba, kaha vatu vatungile cilombo kuli ikiye jingu­lwixi ndo.
Ndavici ahanjikile, ambile kuli uze kaHete Ahimeleke nakuli Avixai mwanaZeluwiya ndumbwaYowave ngwenyi, Iyaze mwaxikumuka na­yami hamwe kuli Saulu kucilombo? Avixai amukumbulwile ngwenyi, Natuxikumuka nayami.
Ngoco Ndavici naAvixai Vahetele kuli vatu naufuku. Kaha kumana, Saulu asavalile tulo mukembwe ya­matemba nalikunga lyenyi lyakujika mumavu kumitwe yenyi, kaha Ava­nele navatu vakwavo vasavalile kuli ikiye jingulwixi ndo.
Avixai ambile kuli Ndavici ngwe­nyi, Kalunga namulundu lyehi muka-kole wove mulivoko lyove likumbi lyalelo. Xikaho jino acitave ngumwase nalikunga limutuvasane likwate nahamavu kamwe kaha, kangwexi kumwasa kamucivaliko.
Ndavici ambile kuli Avixai ngwe­nyi, Kanda umunongesako, mwo­mwo iyaze mwahasa kwolola livoko lyenyi hali ou waYehova awavisa cakuzeneka mulonga?
Ndavici amwambile ngwenyi, Omu ayoya Yehova tu, Yehova mwakamuveta, mokomoko likumbi lyenyi lyakufwa nalikeza, moko­moko mwakaxikumuka nakulwa jita nakunonga.
Yehova angukande kwolola li­voko lyami hali ou waYehova awa­visa. Oloze jino acimbate likunga lili kumitwe yenyi nasuhwa yenyi ya­meya, kaha tuyenga.
Ngoco Ndavici ambacile likunga nasuhwa yameya kumitwe yaSaulu, kaha vafumineko. Kakwapwile ou acimweneko, cipwe kucitacikiza, ka­ha kakwapwile ou atoneneko, mwo­mwo vosena vapwile mutulo, mwo­mwo tulo twakuli Yehova twatuvulu twavaholokelele, xikaho.
Jino Ndavici ayile hasali, ema­nyine helu lyapili hahasuku, hakaci kavo hapwile tando yayisuku.
Ndavici atambakanyine kuli vatu nakuli Avanele mwanaNele ngwenyi, Ove Avanele, kawexi kwitavako tahi? Avanele etavile ngwenyi, Ove yoveya nautambakana kuli mwangana?
Ndavici amwihwile Avanele ngwenyi, Ove ucindume nyi? muli vaIsalele muli iya nafwane nge ove? Xikaho unazenekela ika kumulama mwata wove mwangana? Mwomwo kuli vatu kwengilanga umwe amu­nongese mwata wove mwangana.
Cumoco unalingi kacawahileko. Omu ayoya Yehova tu, mwatela kufwa, mwomwo kamwamulamine mwata wenu, ou waYehova awavisako. Kaha jino talenu, likunga lya­mwangana nasuhwa yameya yapwa­nga kumitwe yenyi vili kulihi?
Saulu atacikijile lizu lyaNdavici, amwihwile ngwenyi, Ove mwanami Ndavici, eli lizu lyove nyi? Ndavici amukumbulwile ngwenyi, Ove mwa­ta wami mwangana, eli vene lizu lyami.
Amwambile ngwenyi, Ove mwata wami, ikaze uli nakunguhangasanyinami ngamba yove? Mwomwo ngunalingi ika? Kaha mulivoko lyami uli kupihya cika?
Xikaho jino ove mwata wami mwangana, acivwe mazu ayami nga­mba yove. Kaci nge Yehova Ikiye vene Ou nakukatula ungukavangizenga, kaha etavile wana. Oloze kaci nge vanapu vana vavatu, kaha vavangule kumeso aYehova, mwomwo vananguhangemo likumbi lyalelo ku­cina nangulipanjika nauswana wa­Yehova ngwavo, Yako, ukazacilenga tulunga veka.
Xikaho jino manyingami kanda akahicila hamavu kwakusuku na­meso aYehovako. Mwomwo mwa­ngana wavaIsalele nalovoka naku­tonda mbwangala, nge omu mwaha­ngasana mutu ngwali hajipili.
Saulu amwambile ngwenyi, Ngu­navulumuna. Ove mwanami Ndavici, kinduluka, mwomwo kangwexi kukakupihisa cekako, mwomwo mwono wami unaleme likumbi lyalelo kumeso ove. Kumana ngunalingi mwakuhulama, ngunahungumuka ci­kuma.
Ndavici amukumbulwile ngwe­nyi, Ove mwangana, tala likunga! Mukweze umwe eze kuno alitambule.
Yehova mwakamuhilwixila mutu himutu kwoloka cenyi nakuxixika cenyi, mwomwo Yehova akuhananga lelo mulivoko lyami, kaha ngwakananga kwolola livoko lyami hali ou waYehova awavisa.
Kaha tala, nge omu walemanga mwono wove likumbi lyalelo kumeso ami, ngoco nawa mwono wami ulemenga kumeso aYehova, angupulululenga muluyando lwosena.
Saulu ambile kuli Ndavici ngwe­nyi, Ove mwanami Ndavici, vaku­wahisenga. Kulinga naukalinga, kaha kuhasa naukahasa. Ngoco Ndavici ayile jila yenyi, kaha Saulu akindu­lukile kwenyi.
Ndavici alyambile mumucima wenyi ngwenyi, Jino likumbi limwe nangutoka kulivoko lyaSaulu. Kuli ami kakwexi cuma camwaza cekako, xina ngucinyine mulifuci lyavaFwilixite, kaha Saulu mwahomba hali ami, kexi kukangutonda ceka kwosena kwahita ngiza yava­Isaleleko. Ngoco nangupululuka mu­livoko lyenyi.
Ndavici akatukile, kaha ikiye na­malunga makulukaji atanu nalimwe vaze apwile navo vayile kuli mwangana waNgata Akixe mwanaMayoke.
Ndavici atwaminenga kuli Akixe kuNgata, naikiye navatu jenyi, lunga hilunga navaze vakuzuvo yenyi, naNdavici namapwevo jenyi vavali, ou Ahinowame wakuYezelele, ou Avi­ngayile wakuKalamele, uze apwile pwevo lyaNavale.
Vamulwezele Saulu ngwavo, Nda­vici nacinyina kuNgata. Ngoco kamutondele cekako.
Ndavici ambile kuli Akixe ngwe­nyi, Nge ngunawane uselewa kumeso ove, vanguhane kumwe kwimbo Na­kuvikwazo limwe, mangana ngukatwamengako. Mwomwo ami ngamba yove ngutwaminenga ika nayove hamwe munganda?
Kaha Akixe amuhanyine Jikilange halikumbi lize. Xikaho Jikilange linapu Navamyangana javaYuta na­kulikumbi lyalelo lino.
Jino hakulava makumbi aze atwa­minenga Ndavici mulifuci lyava­Fwilixite apwile mwaka wosena lu­kombo natukweji vawana.
Ndavici navatu jenyi vakandukile, valwile jita navaNgexule, navaNgiliji navaAmaleke, mwomwo vakivo va­pwile vaze vatwaminenga mulifuci, vaze vapwilengamo kumyaka, omu nauya kuXule, mbwe nakulifuci lya­Ejipitu.
Ndavici avetele lifuci lize, kalamine cipwe lunga cipwe pwevo wamuto­nyiko, atambwile mikoko javo na­vangombe javo navimbulu javo na­vangamela javo namahinavo aku­vwala, kaha akindulukile, ejile kuli Akixe.
Akixe amwihwile ngwenyi, Lelo unalu naveya? Ndavici amwambile ngwenyi, NavaYuta kusulo navaYelamele kuSulo navaKene kusulo.
Ndavici kalamine cipwe lunga cipwe pwevo wamutonyi nakuvaneha kuNgatako ngwenyi, Kucina navatwambulula ngwavo, Mukiko mwa­nalingi Ndavici, mukiko mwanalingi makumbi osenawa natwame mulifuci NavaFwilixite.
Akixe amwitavile Ndavici ngwe­nyi, Nalinukisako nalivumba lyalipi kuli vatu jenyi vaIsalele, xikaho mwapwanga ngamba yami haya myaka yosena.
Kaha casolokele hamakumbi aze, vaFwilixite vahomesele mazavu avo kujita, mangana valwe navaIsalele. Akixe ambile kuli Ndavici ngwenyi, Tacikiza kanawa, mwo­mwo natulovoka nayove hamwe mulizavu, ove navatu jove.
Ndavici amukumbulwile Akixe ngwenyi, Xikaho naukatacikizomu nangukalingilami ngamba yove. Akixe ambile kuli Ndavici ngwenyi, Xikaho nangukulingisa kupwanga umuka-kulama mutwe wami hama­kumbi osena.
Jino Samwele apwile hanafu lyehi, kaha vaIsalele vosena vamulilile, vamufunjile muLama, mwimbo lye­nyi. Kaha Saulu afumixile lyehi vaze vatwaminenga navaxipilitu va­kutahisa navaze valyongelele upolo­fweto mulifuci.
VaFwilixite valihomenene, vejile vatungile cilombo cavo kuXuneme. Saulu avahomesele vaIsalele vosena, kaha vatungile cilombo cavo kuNgilivowa.
Saulu hakumona lizavu lyavaFwi­lixite evwile woma, mucima wenyi walizuzukilile nawoma cikuma.
Saulu hakwihula kuli Yehova, Yehova kamukumbulwileko, cipwe kuvilota, cipwe kuUlime, cipwe muli vapolofweto.
Ngoco Saulu ambile kuli vanga­mba jenyi ngwenyi, Ngutondelenu pwevo atwama naxipilitu wakuta­hisa, mangana nguyenga kuli ikiye ngukamwihule. Vangamba jenyi va­mulwezele ngwavo, Tala, kuEnendole kuli pwevo atwama naxipilitu wakutahisa.
Saulu aliswekele nge weka, avwa­lile mahineka, ayile, naikiye namalu­nga vavali hamwe, Vahetele kuli uze pwevo naufuku. Amwambile ngwe­nyi, Acingutahile hali owo Xipilitu wakutahisa, ungukandwile Wexowo nanguvuluka kuli ove.
Uze pwevo amwambile ngwenyi, Tala, Unatacikizomu nalingi lyehi Saulu, nomu navateteko lyehi vaze vatwama navaxipilitu vakutahisa navaka-kulyongela upolofweto mu­lifuci. Xikaho ngacilihi nautela mwono wami muheto nakungujihisa?
Saulu alixingile Yehova kuli ikiye ngwenyi, Omu ayoya Yehova tu, kavexi kukakuzangamisa hacuma ka­nako.
Uze pwevo amwambile ngwenyi, Ngukukandwileya? Amwambile ngwenyi, Ngukandwile Samwele.
Jino uze pwevo hakumumona Samwele atetele nalizu lyakukangu­ka. Uze pwevo ambile kuli Saulu ngwenyi, Ikaze Unangutangixila? Mwomwove yove Saulu.
Mwangana amwambile ngwenyi, Kanda wivwa womako. Unamono ika? Uze pwevo ambile kuli Saulu ngwenyi, Ngunamono kalunga ali nakukanduka mumavu.
Amwihwile ngwenyi, Kumutala apwa ngacilihi? Amukumbulwile ngwenyi, Muli nakukanduka lunga wakaxinakaji, nalikupilika lihina lya­kukuluka. Saulu amwene ngwenyi, Ikiye Samwele, kaha anongamine nameso enyi hamavu, alifukwile.
Samwele amwihwile Saulu ngwe­nyi, Unanguyanjixila ika nakungukandula? Saulu amukumbulwile ngwenyi, Nguli nakuyanda cikuma, mwomwo vaFwilixite vali nakulwa jita nayami, kaha Kalunga nangufumu lyehi, kexi kungukumbulula cekako, cipwe muli vapolofweto, cipwe kuvilota. Xikaho ngunakusanyikove, mangana ungulweze mwakulingila.
Samwele amwihwile ngwenyi, Kaha ikaze unehwila kuli ami ha­mono Yehova nakufumu lyehi, na­lingi lyehi kupwa muka-kole wove?
Yehova nakulingila nganomu ahanjikile muli ami, Yehova napulu lyehi wangana mulivoko lyove, nauhane lyehi kuli mukwenu, kuli Ndavici.
Mwomwo wakanyine kwononoka mulizu lyaYehova, kawalingile mwa­yile liyena lyautenu wenyi kuli vaAmalekeko. Xikaho Yehova nakulingi cuma kana likumbi lyalelo.
Kaha nawa, Yehova mwavahana vaIsalele vosena nawa nayove hamwe mumavoko avaFwilixite, kaha ha­mene enu navana vove vamalunga namupwa nayami hamwe. Lizavu lyavaIsalele nawa Yehova mwalihana mumavoko avaFwilixite.
Jino linwomu vene Saulu alimbi­lile hamavu ngumbanga, evwile wo­ma mateli hamazu aSamwele. Kaha nawa, kapwile nangoloko, mwomwo kalile kulyako musana uze wosena cipwe ufuku uze wosena, xikaho.
Uze pwevo apandamine kuli Saulu, amumwene nalizuzukila nawoma, amwambile ngwenyi, Tala, ami ngamba yove ngunevwilila lyehi mulizu lyove, ngunakwate mwono wami mulivoko lyami, ngunevwilila mumazu ove wahanjikanga kuli ami.
Xikaho jino acivwilile nayove nawa mulizu lyayami ngamba yove, nguhake kakulya kumeso ove ulye­nga, upwenga nangolo hakuya jila yove.
Oloze akanyine, amwambile ngwenyi, Kangwexi kulyako. Oloze vangamba jenyi nauze pwevo nawa vamuxinjilile, kaha evwililile mu­mazu avo, ngoco ahindukile hamavu, atwamine hakahela.
Jino uze pwevo apwile namwa­nangombe wakununa muzuvo yenyi. Anguhwile, amujihile, ambacile unga, aucikile, ocele jimbolo jaku­zeneka cimbalwila.
Avinehele kumeso aSaulu naku­meso avangamba jenyi, kaha valile. Ngoco vakatukile, vayile kwavo ufuku uze.
Jino vaFwilixite vahomesele mazavu avo osena kuAfweke. Kaha vaIsalele vatungile cilombo ca­vo kukaselwoke uze ali muYezelele.
Vaka-kulitulaho javaFwilixite va­pwile nakuhita mumakulukaji namumakombakaji, naNdavici nawa navatu jenyi vapwile nakuhita mu­nyima naAkixe hamwe.
Vaka-kulitulaho javaFwilixite Vambile ngwavo, Ava VaHepeleu vali nakulinga ika muno? Akixe ambile kuli vaka-kulitulaho javaFwilixite ngwenyi, Ou you Ndavici nyi? nga­mba yamwangana wavaIsalele Saulu, ou napu kuli ami makumbi ano, wate myakeyi, kaha kangwamwene mulonga muli ikiyeko kufumisa ku­likumbi lize ejile nakulita kuli ami nakulikumbi lyalelo.
Oloze vaka-kulitulaho javaFwili­xite vamusangumukilile nandombo. Vaka-kulitulaho javaFwilixite va­mwambile ngwavo, Muhilwise lungou, mangana ahiluke kwenyi kuze unamutongwela, kanda axikumuka nayetu nakulwa jitako, kucina haku­lwa nawalumuka kupwa muka-kole wetu. Mwomwou kaci mwaliwanyisa ceka namwata wenyi naka? kexi namitwe yamalungavako?
Ou you Ndavici nyi? uze vembile nakulitaviza hakukinyinyina ngwavo,
Akixe amusanyikile Ndavici, amwambile ngwenyi, Omu ayoya Ye­hova tu, unapu uwakusungama, kaha kulovoka cove nakwingila cove na­yami muliyongomena cinawahe ku­meso ami, mwomwo kangwamwene kupihya muli oveko kufumisa kuli­kumbi lize wejile kuli ami nakuliku­mbi lyalelo. Oloze vaka-kulitulaho kavakumwene kanawako.
Xikaho jino kinduluka, yakonga nakeke, kucina nauvevwisa vaka-kulitulaho javaFwilixite kupihya.
Ndavici ambile kuli Akixe ngwe­nyi, Oloze ngunalingi ika? Muli ami ngamba yove unamonomo ika? Xi­mbu ngunapunga nove nakulikumbi lyalelo, numba nguhone kuya na­kulwa navaka-kole jayove mwata wami mwangana?
Akixe amukumbulwile, ambile kuli Ndavici ngwenyi, Ngunatacikiza ngwami, uwamwaza kumeso ami nge kangelo kaKalunga. Cipwe ngoco vaka-kulitulaho javaFwilixite vanangwambe ngwavo, Kanda aya nayetu kujitako.
Xikaho jino meneka cimenemene navangamba jamwata wove ava une­za navo, kaha linwomu munameneka cimenemene nakuhasa kumona katukenu.
Ngoco Ndavici amenekele cime­nemene, ikiye navatu jenyi, vakatukile nacimene, vakindulukile kulifuci lyavaFwilixite. Kaha vaFwilixite va­kandukile kuYezelele.
Kaha casolokele, omu valingile vaNdavici navatu jenyi hivanahete kuJikilange halikumbi lyamucitatu, vawanyine vaAmaleke vananehe lyehi jita kusulo nakuJikilange, vanavete lyehi Jikilange, vanalyoco lyehi nakakahya,
vanavakwate lyehi mapwevo na­vosena vaze vapwilemo ufunge, na­vamokomoko navavalemu. Kavajihile umweko, oloze vayile navo, vayile kwavo.
Omu vahetele yaNdavici navatu jenyi kwimbo lize, kumana, lyapwile vanalyoco lyehi nakakahya, namapwevo javo navana vavo vamalunga navava vamapwevo vanavakwate lye­hi ufunge.
Ndavici navatu vaze apwile navo valilile namazu akukanguka palanga nomu vahonene ngolo jakulila.
Kaha mapwevo jaNdavici vavali vapwile vanavakwate lyehi ufunge, ou Ahinowame wakuYezelele, ou Avingayile, uze apwile pwevo lya­Navale wakuKalamele.
Ndavici ayanjile cikuma, mwomwo vatu vambile kumwasa malolwa, mwomwo micima yavatu vosena yapwile nakulinyenga, mutu himutu hali vana venyi vamalunga nahali ava vamapwevo. Oloze Ndavici ali­kolezezele muli Kalunga kenyi Ye­hova.
Ndavici ambile kuli kapilixitu Aviyatale mwanaAhimeleke ngwe­nyi, Acingunehele lifwote kuno. Avi­yatale atwalile lifwote kuze kuli Ndavici.
Ndavici ehwile kuli Yehova ngwe­nyi, Kaci nge nangukavangiza lizavu kana nangukavawana tahi? Amuku­mbulwile ngwenyi, Vakavangize, mwomwo kuvawana naukavawana, naukapululula vyosena cakuvipululula.
Ngoco Ndavici ayile, ikiye nama­lunga makulukaji atanu nalimwe vaze apwile navo, vejile kumwanaka­lwiji Mbesole, kuze vene vemanyine vaze vasalile munyima.
Oloze Ndavici avakavangijile, ikiye namalunga makulukaji awana. Mwomwo kwasalile makulukaji avali munyima, vakivo vazeyele cikuma, ngoco vahonene kuzauka mwanaka­lwiji Mbesole.
Vawanyine kaEjipitu mucipapa, vamutwalile kuli Ndavici, Vamuha­nyine kulya, kaha alile, kaha Vamu­hanyine meya anwenga.
Vamuhanyine cihanda cacindanda cajikuyu namisusu yamihako yavinyo yaumu yivali. Kahomu ali­ngile hanali lyehi, Xipilitu yenyi ya­hizumukile, mwomwo kalile kulyako, cipwe kunwa meya, makumbi atatu namusana naufuku.
Ndavici amwihwile ngwenyi, Walya neya? Unafumu kulihi? Amwa­mbile ngwenyi, Ngumukweze wakaEjipitu, ngundungo yakaAmaleke. Kaka yami angusezanga, mwomwo munahici makumbi atatu ngwapwa­nga nakwivwa kukola, xikaho.
Twatwalanga jita kuli vaKelete kusulo, nakuze kwapwa kwavaYuta, nakwaKaleve kusulo, kaha twocanga Jikilange nakakahya.
Ndavici amwihwile ngwenyi, Naungutwala kulizavu eli tahi? Amwa­mbile ngwenyi, Lixinge Kalunga kuli ami ngwove, Kangwexi kukujihako, cipwe kukulunda mumavoko akaka yove, kaha nangukutwala kulizavu eli.
Jino omu alingile hanamutwale lyehi, kumana, vapwile vanalimwange lyehi helu lyamavu hosena, va­pwile nakulya nakunwa nakukina havyuma vyakupukula vyavivulu vyosena vize vakwacile mulifuci lya­vaFwilixite namulifuci lyaYuta.
Ndavici avavetele kufumisa mumeso-vaya palanga nakucingoloxi calikumbi likwavo. Kuli vakivo ka­kwayovokele lunga umweko, xina vakweze makulukaji awana vatambu­kile havangamela nakucina.
Ndavici apululwile vyosena vize vakwacile vaAmaleke, kaha Ndavici avapululwile mapwevo jenyi vavali.
Kuli vakivo kakwalihoneneko cu­ma cimweko, cipwe cacindende cipwe cacinene, cipwe vana vamalunga cipwe ava vamapwevo, cipwe vyuma vyakupukula, cipwe cuma cimwe valikwacilile. Ndavici ahilwixile vyo­sena.
Ndavici atambwile mautanga avi­muna vavandende namautanga ava­ngombe osena, vaze vatembwile ku­lutwe lwavimuna vakwavo, ambile ngwenyi, Ava yaNdavici vakupukula.
Ndavici ahetele kuli malunga makulukaji avali vaze vazeyele ciku­ma nakuhona kumukava Ndavici, vaze valingixile nawa kusala ku­mwanakalwiji Mbesole. Valovokele nakumusesa Ndavici, nakuvasesa vatu vaze apwile navo. Kaha Ndavici hakupandama kuli vatu vaze avamenekele.
Jino kuli vaze vayile naNdavici vaka-kuhuka vosena natuvihu vosena Vambile ngwavo, Mwomwo katwayile navoko, xikaho katwexi kuvahana vyakuvyuma vyakupukulevi tunapulululako, xina mutu himutu natumuhana pwevo lyenyi navana venyi mangana ayenga navo afumeho.
Ndavici avambile ngwenyi, Enu vandumbwami, kanda mulinga ngo­co navyevi natuhane Yehovako, Ou natulame, Ou nahane lizavu lize lyatukatukilanga mumavoko etu.
Iyaze mwamivwilila mucuma ka­na? Mwomwo nganomu capwa ca­zano cayou wakuxikumuka kujita, mukiko munacipwa cazano cayou mwatwama kuvyuma, vyazano vyavo vyeseke mwomumwe.
Kaha capwilenga ngoco kufumisa kulikumbi lize nakutwala kulutwe, acilingixile kupwa cilika, lizu lyaku­yula, hali vaIsalele nakulikumbi lya­lelo.
Jino Ndavici hakuheta kuJikilange atumine kuvyuma vyakupu­kula vize kuli vakulwane javaYuta, kuli masepa jenyi ngwenyi, Talenu, wana wenu wakuvyuma vyavakakole jaYehova vyakupukula.
Atumine kuli vaze vapwile ku­Mbetele, nakuli vaze vapwile muLamote kusulo, nakuli vaze vapwile muYacile,
nakuli vaze vapwile muAlowele, nakuli vaze vapwile muXifwimote, nakuli vaze vapwile muExetemowa,
nakuli vaze vapwile muLakale, nakuli vaze vapwile mumembo avaYelamele, nakuli vaze vapwile mu­membo avaKene,
nakuli vaze vapwile muHoloma, nakuli vaze vapwile muMbole-axane, nakuli vaze vapwile muAtake,
nakuli vaze vapwile muHevelone, nakwosena kuze vatambwojokelenga yaNdavici navatu jenyi.
Jino vaFwilixite valwile jita navaIsalele, kaha malunga va­vaIsalele vacinyine kumeso avaFwi­lixite, valindwomwokele vakujiha lyehi kupili Ngilivowa.
VaFwilixite vavazengalalile yaSa­ulu navana venyi vamalunga, kaha vaFwilixite vajihile Yonatane naAvinatave naMalaki-xuwa, vana ya­Saulu.
Jita yamutohwelele Saulu, vakakwasa namata amanana vamuwa­nyine, kaha ayanjile cikuma hali vaka-kwasa namata amanana.
Saulu ambile kuli muka-kumu­mbacila vyuma vyenyi vyajita ngwe­nyi, Somona poko yove yamukwale ungutuvasane, ucinava vazeneka kujihana naveza kuli ami nakungutuvasana nakunguhenda. Oloze uze muka-kumumbacila vyuma vyenyi vyajita akanyine, mwomwo evwile woma cikuma, xikaho. Xikaho Saulu akwacile poko yenyi yamukwale, alimbukilileko.
Muka-kumumbacila vyuma vye­nyi vyajita hakumona Saulu nafu lyehi, naikiye nawa alimbukilile ku­poko yenyi yamukwale, afwile nenyi hamwe.
Ngoco Saulu afwile, navana venyi vamalunga vatatu nawa, namukakumumbacila vyuma vyenyi vyajita, navatu jenyi vosena halikumbi lize lyolimwe.
Jino malunga vavaIsalele vaze va­pwile hasali yacinema, navaze nawa vapwile musali yaYotau, omu va­mwene malunga vavaIsalele hakucina, nomu vapwile Saulu navana venyi vamalunga vanafu lyehi, vase­zele membo avo, vacinyine, kaha vaFwilixite vejile vatwaminemo.
Kaha casolokele hakuca, omu vejile vaFwilixite nakuzula vaze va­jihile, vawanyine Saulu navana venyi vamalunga vatatu vanalindumuka lyehi kupili Ngilivowa.
Vamuvatwile mutwe wenyi, vamu­zulile vyuma vyenyi vyajita, vatu­mine vatu mulifuci lyavaFwilixite jingulwixi nakutwala mujimbu kana kuzuvo yamakombelo avo nakuli va­tu vakwavo.
Vyuma vyenyi vyajita vavihakile muzuvo yaAxatolete, vapapalilile mujimba wenyi kukembwe yaMbete-xane.
Jino vaze vatwaminenga kuYa­vexe-ngileyate hakwivwa nomu vali­ngile vaFwilixite kuli Saulu,
malunga vaungazule vosena Va­katukile, vayile ufuku uze wosena, vambacile mujimba waSaulu namijimba yavana venyi kukembwe yaMbete-xane, vejile kuYavexe vavalumbilile kuze.
Vambacile vifuhwa vyavo, vavi­funjile muxi yamutondo waunene uze uli kuYavexe, kaha valitwaminyinenga kulya makumbi atanu na­avali.
