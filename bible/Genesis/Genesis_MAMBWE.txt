Pa kutandika Leza waumvile iyulu ni nsi. 
Lelo insi itali mwa mwata umwi nupya yali iyaulwa kantu kamwi. Imfinzi yandatile pi ziya lyonsi na Mupasi wakwe Leza wazyundanga pa manzi.
  Alino Leza avwanga ati, “Kakuye uluswepo,” nu luswepo iluyako. 
Lyene Leza alola ukuti camuzanzya, nga apaatula uluswepo ukufuma ku mfinzi. 
Alino Leza atemela uluswepo ati, “Umusanya” nga imfinzi nayo ati, “Usiku.” Nga kuya manguzi na katondo, uu wali uwanda wakutandika.
  Leza avwanga ati, “Kakuye ulwelele lwa kupaatukanya amanzi mu vifulo viili ivipusane,” nga cicitika vivyo kwene. 
Avino Leza wacisile ulwelele lwa kupaatukanya amanzi ya pisika lya lwelele na papela yaluko. 
Nga Leza atemela ulwelele ati, “Iyulu.” Nga kuya manguzi na katondo, uu wali uwanda wakwe ciili.
Nupya Leza avwanga ati, “Amanzi ali pisika ya lwelele yakolongane pa cifulo conga kuti kuye musili,” nga cicitika vivyo kwene. 
Alino Leza atemela musili ati, “Insi,” nga na manzi ali pa cifulo conga ati, “Yemba.” Lyene Leza alola ukuti camuzanzya. 
Nupya Leza avwanga ati, “Insi imezye vimelwa vya misango yonsi, ivikakwata impece ni vikaseeka iviseekwa umuli impece.” Nga cicitika vivyo kwene. 
Caleka insi imezya vimelwa vya misango yonsi ivikakwata impece. Lyene Leza alola ukuti camuzanzya. 
Nga kuya manguzi na katondo, uu wali uwanda uwalenga yatatu.
Nupya Leza avwanga ati, “Kakuye vyakupeela uluswepo mwi yulu vyakupaatukanya musanya nu usiku nga ni vimanyililo vyakulenga kutandika kwa nsita, amanda ni myaka ni nsita zyamu myaka. 
Kavyawala mwi yulu nu kupeela uluswepo pa nsi.” Nga cicitika vivyo kwene. 
Avino Leza waumvile vyakupeela uluswepo viili ivikulu, ilanzi lyawala musanya nga nu mwezi wawala usiku. Nga aumba ni ntanda kwene. 
Aviika mwi yulu kuti vyapeela uluswepo pa nsi, 
nu kuti vyawala, conga musanya ni cuze usiku, nga nu kupaatukanya uluswepo ni mfinzi. Lyene Leza alola ukuti camuzanzya. 
Nga kuya manguzi na katondo, uu wali uwanda wakwe cini.
Nupya Leza avwanga ati, “Mu manzi kamuye viumbwa vya umi vya misango ni misango musenyantumba.” Nga ni vyunyi vyapapuka mu lwelele. 
Avino Leza waumvile viumbwa vikulu vyamuli yemba, ni misango yonsi ya viumbwa vya umi vyamu manzi, nga ni misango yonsi ya vyunyi. Lyene Leza alola ukuti camuzanzya. 
Nga Leza apolelela viumbwa nga avwanga ati, “Vyalanini, musandane muzule maziya. Ni vyunyi navyo visandane panonsi.” 
Nga kuya manguzi na katondo, uu wali uwanda uwalenga yasano.
Nupya Leza avwanga ati, “Umu nsi muye viumbwa vya misango yonsi, iviteekwa, ivikasela nga ni nyama zya mpanga, cila ciumbwa nu musango wakweco.” Nga cicitika vivyo kwene. 
Acino Leza aumba inyama zya mpanga cila nyama nu musango wakweyo, iviteekwa nu musango wakwevyo, nga ni viumbwa vyonsi ivikasela nu musango wakwevyo. Lyene Leza alola ukuti camuzanzya.
  Nupya Leza avwanga ati, “Katuumbe umuntu mu cata citu, aye wakwe sweswe. Wene alaangalila inswi, ni vyunyi ivikapapuka, iviteekwa ni nyama zya mpanga, nga ni vikasela vyonsi.” 
  Avino Leza waumvile umuntu mu cata cakwe. Leza wayaumvile umonsi nu mwanaci. 
Nga Leza ayapolelela, ayanena ati, “Muvyalane muvule mulimbe insi yonsi nu kuyangalila. Namupeela uwangalizi pa nswi, ivyunyi ivikapapuka ni nyama zyonsi zyamu nsi.” 
Nupya Leza avwanga ati, “Lolini, namupeela vimelwa vya misango yonsi, ivikakwata impece ni vikaseeka iviseekwa umuli impece kuti mwalya. 
Lelo ku nyama zyonsi zyamu mpanga nga ni vyunyi vyonsi ivikapapuka, visela vyonsi, viumbwa vyonsi vyaumi, natimpeela mulemvwe na mafwa kuti vyalya. Nga cicitika vivyo kwene.” 
Lyene Leza alola vyonsi vino waumvile ukuti ivisuma wakwe cimwi. Nga kuya manguzi na katondo, uu wali uwanda uwalenga mutanda.
Avino insi ni yulu na vyonsi vyasililikile ukuumbwa. 
  Pa wanda uwalenga cinimbali, walanga Leza watamala umulimo wakwe onsi wa kuumba, nga apuuza. 
 Nga Leza apolelela uwanda uwalenga cinimbali, aupaatula kuti uye uiyele. Pano pa wanda uu walanga watamala umulimo wakwe onsi wa kuumba, nga apuuza. 
Vii avino iyulu ni nsi vyaumvilwe.
patali cimelwa nanti cimwi pansi, pano walanga Leza atatala waponya imvula pano pansi. Nga kutali umuntu nanti umwi wa kulima musili. 
Lelo munyezi wakatukanga ukufuma pansi nu kutonsya musili. 
 Lyene Yawe Leza atoola ivu ukufuma ku musili nga apanga umuntu. Alino aputa umupu ukapeela umi mu mpuno yakwe, nga umuntu aya nu umi.
Lyene Yawe Leza apanza icalo ca Edeni lwaku ufumondaka, nga aikamo umuntu wino wapanzile. 
 Alino Yawe Leza alenga kuti musili umezye imiti iyembe ya misango yonsi nu kuti yaseeka iviseekwa visuma. Pa kasi ka calo pali umuti ukapeela umi nu muti ukapeela amano akumanya visuma ni viipe.
Uluzi lutandika kukonkoloka mu Edeni, lukontelela vyamu calo, nga ukufuma papa ilwankanikana mu nguzi zini. 
Izina lya luzi lwakwe conga a Pisyoni. Lwene luli luzi ulukakonkolokela mu mpanga yonsi ya Havila, muno mukazanwa zaabu. 
Zaabu wa kweneko umuswefiwe, nga kwaya vyamununko usuma visilolekaloleka nga na mawe ya onikisi. 
Izina lya luzi lwakwe ciili a Giooni. Lwene luli luzi ulukakonkolokela mu mpanga yonsi ya Kusyi. 
Izina lya luzi lwakwe citatu a Tigilisi. Lwene luli luzi ulukakonkolokela ku ufumondaka wa musumba wa Asyuli, nga lwakwe cini a Yufulate.
Lyene Yawe Leza atoola umuntu amwika mu calo ca Edeni kuti acilima nu kucisunga. 
Alino apeela ilamulo ku muntu ati, “Cumi kwene ungalya iviseekwa vyaku miti yonsi yamu calo, 
lelo utakalye iviseekwa vyaku muti uno ukapeela amano akumanya visuma ni viipe. Pano uwanda kwene uno ulalyako, ulafwa.”
Lyene Yawe Leza avwanga ati, “Cisi cisuma kuti umuntu aikala wenga. Caleka namamuumbila alingine na aliwe kuti yaazwana.” 
Acino Yawe Leza atoola ivu nu kupanga inyama zyonsi nga ni vyunyi vyonsi ivikapapuka ukufuma ku musili. Lyene avileta ku muntu kuti alole vino amavitemela mazina. Vii avino cila ciumbwa catemilwe izina lyaciko. 
Caleka umuntu atemela inyama zyonsi mazina nga ni vyunyi vyonsi ivikapapuka. Lelo pali vii vyonsi patali icalingine wakwe kazwa wa muntu.
Lyene Yawe Leza aleka umuntu kuti akasule utulo twamfwa, nga lino acikaswile Leza asisya lumbazo longa lwa monsi, asililapo nu munyefu pa ciposi. 
Leza aumba umwanaci ukufuma ku lumbazo lwa monsi nga amuleta ku monsi. 
Lyene umonsi avwanga ati,
  Pamulandu ukwene umonsi akasya isi na nyina nu kuilundanya ku muci wakwe, nga iyaya umwili onga.
Na onsi oili, umonsi nu muci wakwe yali tupu, lelo yatali ni nsonyi.
  Lyene inzoka yali icenjelesye pa viumbwa vyonsi vyamu mpanga vino Yawe Leza waumvile. Inzoka yuzya umwanaci iti, “Uzye icacumi Leza wamuinda ukulya iviseekwa vyaku miti yonsi yamu calo?”
Umwanaci aasuka ati, “Tungalya iviseekwa vyaku miti yonsi yamu calo, 
suka sile ku muti uno uli pakasi ka calo. Leza watuinda ukulya iviseekwa vyaku muti uwo nanti ku ukumya, pano ndi twacita vivyo tulafwa.”
Inzoka nayo inena umwanaci iti, “Cico cisi cacumi, mutalafwa awe. 
Pano Leza wamanya vino uwanda uno mulalyako iviseekwa vivyo mulalingana na aliwe nu kumanya visuma ni viipe.”
Caleka umwanaci alola usuma wa muti ni viseekwa vyakweo vino vyalolekanga nu mulyo. Alino aelenganya usuma wa kuya na mano. Lyene atoola iviseekwa vimwi alya, nga atoola iviseekwa vimwi apeela iya nga nawe kwene alya. 
Lilyo kwene lino yalya iviseekwa vyaku muti uwo, yapeelwa kumanya nga yiluka ukuti yali tupu. Acino yasuminkanya amafwa ya musamvu iyaindizya mu misana yao.
Manguzi uwanda kwene ulya umonsi nu muci yuvwa mutinti wakwe Yawe Leza ala akupita mu calo. Lyene yafisama mu miti kuti Leza atayalola. 
Lelo Yawe Leza aama umonsi, alaizya ati, “Uzye uli kwi?”
Umonsi nawe aasuka ati, “Inuvwa mutinti wako mu calo, pali pakuvwa intete, nafisama pano indi tupu.”
Leza amuuzya ati, “Uzye aweni uwali wakunena ukuti uli tupu?” “Uzye watulya iviseekwa vyaku muti uno namuinda ukulyako?” 
Umonsi nawe aasuka ati, “Umwanaci wino wampeela kuti aya nani uwali wampeela viseekwa, nga nani nalya.”
  Lyene Yawe Leza auzya umwanaci ati, “Uzye pacani cino wali wacita cii?”
Alino Yawe Leza anena inzoka ati,
  Nika uwanisi
Alino Yawe Leza anena umwanaci ati,
  Alino Yawe Leza anena umonsi ati,
Umusili ulakumezezya vikona ni myunga,
Ulakailwa pa kuzana ivyakulya
Adamu watemile umuci wakwe izina ati Eva, pamulandu wakuti ali nyina wa antu onsi.
Lyene Yawe Leza anyukila Adamu nu muci wakwe impapa ya nyama, nga ayazwika.
  Alino Yawe Leza avwanga ati, “Ndakai umuntu wakolana naswe, pano wakwata amano akumanya visuma ni viipe. Atalinzile kuzumiliziwa nupya ukulya ciseekwa caku muti uno ukapeela umi, nga aikalilile nu umi.” 
Caleka Yawe Leza apeela ilamulo ukuyafumya mu calo ca Edeni, kuti alima musili uno yaumvilweko. 
Lino wayafumya mu Edeni, Yawe Leza aika yakelubi nu lupanga lwa moto ku ufumondaka wa calo. Lupanga lwacingililanga umuti uno ukapeela umi kuti umwi atapalamilako.
Lyene Adamu amanya Eva umuci wakwe, nga nawe asenda indilwa avyala umwana umonsi. Eva avwanga ati, “Ku wazwilizyo wakwe Yawe navyala umwana umonsi.” Acino amutemela izina ati Kaini. 
Pacisila avyala umwana umonsi namuze, nga amutemela izina ati Abeli. Abeli wali umucemi wa mfwele, lelo Kaini wali umulimi. 
Pacisila ca nsita imwi, Kaini asenda vilimwa vimwi vyamu calo, aya apeela uwila kuli Leza. 
 Lelo Abeli asenda ana mayeli ya mfwele zyakwe, ayafyula nga apeela uwila viputulwa vya mafuta. Yawe azanga muli Abeli nu mu wila wakwe kwene. 
Lelo Yawe atazangile muli Kaini nu mu wila wakwe kwene. Caleka Kaini asoka, nga afinya pa manso.
Lyene Yawe auzya Kaini ati, “Uzye pacani cino wasoka? Uzye pacani cino wafinya pa manso? 
Ndu cita visuma ngani nakuzangila. Lelo pamulandu wakuti watucita iviipe, iifyo lyatilikuteyamila pa mulyango wako wa cilyanyi. Likukulondesya kuti likuteeke uzya, lelo ufwile kulicimvya.”
  Lyene uwanda umwi Kaini anena muto wakwe ati, “Tuye tulyatoke ku vyalo.” Nga lino yali ku vyalo Kaini akatukila Abeli muto wakwe, amukoma. 
Lyene Yawe auzya Kaini ati, “Uzye Abeli muto wako ali kwi?”
  Alino Yawe amuuzya ati, “Uzye pacani cino wacita icintu cii ciipisye? Uwazi wa munyonko ukulila kunondi ukufuma mu musili, wi zwi ilikulilila cilanduzi. 
Ndakai watipwilwa, nga utalatala ulime musili. Wene watiukowela pa kufipa uwazi wa munyonko wino wakomile. 
Ndi ulezya kulima vilimwa, musili utalakumezezya nanti cimwi. Acino wemo utalatala uye ni teko nupya ulazeuluka sile muno nsi.”
Alino Kaini anena Yawe ati, “Kuvunuka kuno wacita kuno ndi kwakula ukuluta vino ningazizimizya. 
Lola, watunsukula ku kulima umusili nga nu ku manso yako. Ntalatala nje ni teko, nupya ndazeuluka pano nsi, na wino wensi alankomanya alankoma.”
Lelo Yawe amunena ati, “Awe, cisi vivyo! Umuntu umwi ndi alakukoma, ndacita cilanduzi panoli ca utazi wa katwe pa antu cinimbali.” Lyene Yawe aika icimanyililo pali Kaini, pakuti umuntu ali wensi wino angamukomenkanya atamukoma. 
Lyene Kaini afuma ku manso yakwe Yawe aya aikala mu mpanga ya Nodi, ku ufumondaka wa calo ca Edeni.
Kaini amanya umuci wakwe, nga nawe asenda indilwa avyala Enoki. Lyene Kaini akuula umusumba nga autemela izina pacisila cakutemela umwana wakwe umonsi, Enoki. 
Enoki yamuvyalile umwana umonsi, Iladi. Iladi wali a isi wakwe Mehuyaeli, nga Mehuyaeli wali a isi wakwe Metusyaeli, nga Metusyaeli wali a isi wakwe Lameki. 
Lameki wapalike aci yaili. Kapundu wakwe wali a Ada, nga umuci muze wali a Zila. 
Ada waviile Yabali. Yabali wali cikolwe cakwe yao ali atesi ya viteekwa, aikalanga mu mataalu. 
Umwina kololo wali a yubali, uwali cikolwe cakwe yakalizya ya mapango ni mitolilo. 
Zila waviile Tubali Kaini, uwali a musyanyi uwasulanga viombelo vya misango yonsi ukufuma ku mukuwa nu ku vyela. Kaci wakwe Tubali Kaini wali a Naama. 
Lameki anena aci yakwe, ati,
Ndi pakukoma Kaini cilanduzi cacitwa pa antu cinimbali,
Nupya Adamu amanya umuci wakwe, nga nawe amuvyalila umwana umonsi. Muci amutemela izina ati Seti, nga avwanga ati, “Leza watapeela kunondi umwana umonsi uwakupyanikizya pali Abeli, wino Kaini wakomile.” 
Seti nawe kwene yamuvyalile umwana umonsi, nga amutemela izina ati Enosi. Pa nsita kwene iya alino antu yatandike kupepa Yawe.
  Uu uli utantiko wakwe yao amu mupanda wakwe Adamu. Lino Leza waumvile umuntu wene wamuumvile mu cata cakwe umwisikulu. 
 Wene wayaumvile umonsi nu mwanaci nga ayapolelela. Lyene ayatemela izina ati, “Antu.”
Lino Adamu wali ni myaka 130, umuci wamuvyalile umwana umonsi uwatozile icata cakwe isi. Nga Adamu amutemela izina ati Seti. 
Pacisila cakuvyalwa kwakwe Seti, Adamu aikala imyaka nayuze 800. Wakweti ana nayauze aonsi na anaci, 
nga wafwile ala ali ni myaka 930.
Lino Seti wali ni myaka 105, umuci amuvyalila umwana umonsi, izina lyakwe a Enosi. 
Pacisila cakuvyalwa kwakwe Enosi, Seti aikala imyaka nayuze 807, nga umuci amuvyalila ana nayauze aonsi na anaci. 
Pacisila Seti afwa ala ali ni myaka 912.
Lino Enosi wali ni myaka 90, umuci amuvyalila umwana umonsi, izina lyakwe a Kenani. 
Pacisila cakuvyalwa kwakwe Kenani, Enosi aikala imyaka nayuze 815, nga umuci amuvyalila ana nayauze aonsi na anaci. 
Pacisila Enosi afwa ala ali ni myaka 905.
Lino Kenani wali ni myaka 70, umuci amuvyalila umwana umonsi, izina lyakwe a Maalaleli. 
Pacisila cakuvyalwa kwakwe Maalaleli, Kenani aikala imyaka nayuze 840, nga umuci amuvyalila ana nayauze aonsi na anaci. 
Pacisila Kenani afwa ala ali ni myaka 910.
Lino Maalaleli wali ni myaka 65, umuci amuvyalila umwana umonsi, izina lyakwe a Yaledi. 
Pacisila cakuvyalwa kwakwe Yaledi, Maalaleli aikala imyaka nayuze 830, nga umuci amuvyalila ana nayauze aonsi na anaci. 
Pacisila Maalaleli afwa ala ali ni myaka 895.
Lino Yaledi wali ni myaka 162, umuci amuvyalila umwana umonsi, izina lyakwe a Enoki. 
Pacisila cakuvyalwa kwakwe Enoki, Yaledi aikala imyaka nayuze 800, nga umuci amuvyalila ana nayauze aonsi na anaci. 
Pacisila Yaledi afwa ala ali ni myaka 962.
Lino Enoki wali ni myaka 65, umuci amuvyalila umwana umonsi, izina lyakwe a Metusela. 
Pacisila cakuvyalwa kwakwe Metusela, Enoki watenzi mu utandano na Leza pa myaka nayuze 300, nga umuci amuvyalila ana nayauze aonsi na anaci. 
Enoki watenzi imyaka 365. 
 Enoki watenzi mu utandano na Leza, nga ata kuloleka pano Leza wamusenzile.
Lino Metusela wali ni myaka 187, umuci amuvyalila umwana umonsi, izina lyakwe a Lameki. 
Pacisila cakuvyalwa kwakwe Lameki, Metusela aikala imyaka nayuze 782, nga umuci amuvyalila ana nayauze aonsi na anaci. 
Pacisila Metusela afwa ala ali ni myaka 969.
Lino Lameki wali ni myaka 182, umuci amuvyalila umwana umonsi. 
Alino Lameki amutemela izina ati Nowa, ala akuti, “Ukufuma ku musili uno Yawe watipwizile, umwana wii alaleta upemwilo ukufuma ku milimo itu yonsi ikome.” 
Lameki aikala imyaka nayuze 595, nga umuci amuvyalila ana nayauze aonsi na anaci. 
Pacisila Lameki afwa ala ali ni myaka 777.
Pacisila lino Nowa wali ni myaka 500, umuci amuvyalila ana aonsi yatatu, Syemu, Hamu na Yafeti.
  Pa nsita ilya lino antu yatandika kuvula, yalimba insi yonsi, ana yakaci yavyalwa. 
Lyene ana yakwe Leza aonsi yalola ukuti akazyana yaa yayazipila cuze. Pali pakutwala yano yatemwa. 
Alino Yawe avwanga ati, “Ntalazumilizya umuntu ukwikalilila umuyayaya pano wene umwinakufwa. Ukufuma ndakai umuntu asyaikala ukuluta pa myaka umwanda onga na makumi yaili.”
 Lyene mu manda yalya nu mu manda alondelela kwali vipombolo vya antu pano nsi, vivyo ivyavilwe ku anaci atwitwe ku ana yakwe Leza aonsi. Yene yali ali antu yamaka, alumbuke.
  Lino Yawe walola vino inkota zya antu zyavulisya na vino ukwelenganya kwao lyonsi kwaya ukwipe, 
aya nu ulanda cuze nu mwenzo umuwaya pa kuumba antu nu kuika pano nsi. 
Caleka avwanga ati, “Namaonona antu yonsi pyu yano nauumba, ni nyama, ni vikasela, ni vyunyi ivikapapuka. Pano vyandenga ulanda pa kuviumba.” 
Lelo Nowa wene uwazanzyanga Yawe.
  Ilandwe lyapali Nowa lyaya ndi vii.
Nowa waviile ana aonsi yatatu, Syemu, Hamu na Yafeti. 
Antu yonsi yali aipe ni mpanzela zyao zyasalangine insi yonsi. 
Leza alolekesya azana ukuti insi yonsi yazulamo inkota, pano vicitwa vya antu ivya nkota.
Nga Leza anena Nowa ati, “Nimpingula ukonona muntunze. Namaonona insi yonsi kumwi na aliyo, pano yatizulamo lwete ni nkota zyao. 
Upange icange cako, kuomvya imbao zyakwe lombwa. Wikemo miputule nu kusindila manenekela mukasi nu kunzi. 
Mu utali ciye amamita umwanda onga na makumi yasano, nu mu wipi namo ciye amamita amakumi yaili na yasano, ukuzika nako amamita ikumi na yatatu. 
Upalike icange usye ni nzota kulingana citika wakwe mita ukuzinguluka icange. Utendelekanye miputule itatu, usye nu mulyango mu mbali. 
Namatuma imvula nga mulamba alazula insi yonsi nu kulovya ivya umi vyonsi ivyayamo. Vyonsi ivyaya panonsi vilafwa. 
Lelo ndacita upangano pakasi kakwe wewe nani. Ingila mu cange pamwi nu muci wako, na ana yako na aci yao. 
Utoole conga icakalume ni cakaci ca musango wakwe cila nyama kuti uvisunge vipuma. 
Utoole viili viili vyamu misango yonsi ya vyunyi, pamwi ni misango yonsi ya nyama, zikulu ni zinono ni vikasela, uvingizye mu cange kuti uvisunge vipuma. 
Ingizya ni misango yonsi ya vyakulya vyako ni vyakulya vyakwevyo, uvisunge.”
  Nowa wacisile vyonsi ndi vino Leza wamupeezile ilamulo.
Lyene Yawe anena Nowa ati, “Pita ingila mu cange pamwi na amu ng'anda yako. Ninzana vino wewe wenga mpo mu antu yonsi ukacita ivyaololoke. 
Toola inyama cinimbali zyakalume na cinimbali zyakaci, muli cila musango onga uwa nyama zyasangululwa. Lelo cila musango uwa nyama zitasangululwa utoole sile ziili, yakalume ni yakaci. 
Toola na cinimbali muli cila musango uwa vyunyi vikapapuka, cakalume ni cakaci. Vivyo vyonsi uvisunge vipuma kuti vikavyalane nupya mu nsi. 
Ndi papita sile amanda cinimbali indi nu kutuma imvula pansi, ilatonya mu nsi yonsi amanda makulu amakumi yani, nu konona consi ca umi cino naumvile.”
Nowa wacisile vyonsi ndi vino Yawe wamupeezile ilamulo.
Nowa wali ni myaka imyanda mutanda, lino mulamba wizile pano nsi. 
 Pa nsita ilya alanga Nowa nu muci wakwe, ana yakwe aonsi na aci yao yatiingila mu cange kuti yapusuke ku manzi yakwe mulamba. 
Cakalume ni cakaci ca nyama zyonsi zisangululwe ni zisi zisangululwe, ivyunyi ivikapapuka, ni vikasela vyonsi vyakalume ni vyakaci, 
vyonsi ivingila na Nowa mu cange ndi vino Leza wamupeezile ilamulo. 
Pacisila ca manda cinimbali mulamba aiza pano nsi.
  Lino Nowa wafika imyaka imyanda mutanda pa wanda uwalenga ikumi na cinimbali uwa mwezi uwalenga iili, maziya ya muli yayemba yafukoka amanzi, ni vipongo vya mwiyulu navyo viyulika, na manzi yaafuma. 
Ni mvula itonya amanda makulu amakumi yani, usiku nu musanya. 
Pa wanda kwene ulya Nowa nu muci, ana yakwe aonsi yatatu Syemu, Hamu na Yafeti pamwi na aci yao ingile mu cange. 
Yene ingile pamwi ni misango yonsi ya nyama zya mpanga ni viteekwa, zinono ni zikulu, ni misango yonsi ya vyunyi. 
Ca kalume ni cakaci ca musango wa cintu consi ca umi cingile pamwi na Nowa mu cange, 
ndi vino Leza wamupeezile ilamulo. Lyene Yawe ayala cisasa lino Nowa wingila.
Imvula itwalilila ukutonya pa manda makulu yani, nga manzi yavula ni cange citandika ukutumpuka. 
Amanzi yavulisya nga icange caelela pa manzi. 
Amanzi yavula yavimba ni myamba italimpe cuze. 
Amanzi yatwalilila kuvula yavimba myamba itali kulingana manye amamita cinimbali ukuya papela. 
Consi ica umi cifwa, ivyunyi ivikapapuka, inyama na antu yonsi. 
Consi ca umi, icikafuta icali mu nsi cafwile. 
Yawe ononyile ca umi consi ca muno nsi, antu, inyama, vikasela ni vyunyi ivikapapuka vyonsi vyafwa. Nowa sile na yano wali nayo, pamwi na vino wali navyo mu cange ivyapuswike.
Amanzi yamala amanda umwanda onga na makumi yasano kwaula kupwa.
Lelo Leza atilile Nowa ni nyama zyonsi zyamu mpanga, nga ni viteekwa vino wali navyo mu cange. Caleka Leza akatusya cipunga mu nsi, na mulamba atandika ukupwa. 
Ala watayala tufukoka utwa manzi utukufuma pansi pansi ni vipongo vya mwiyulu ni mvula ita ukutonya. 
Mu manda 150 amanzi yakama panono panono. 
Pa wanda uwalenga ikumi na cinimbali mu mwezi wakwe cinimbali icange cisika papela ya myamba ya Alalati. 
Amanzi yatwalilile ukupwa, nga pa wanda wakutandika umwezi uwalenga ikumi, nsongo zya myamba zitandika kuloleka.
Pacisila ca manda makulu yani Nowa ayula inzota ya cange. 
Alino atuma mwankole. Mwankole nawe atawezile, alukulelemba mpaka amanzi yasuka yakama. 
Lyene Nowa atuma inkunda ukuyalengula ndi amanzi yatiyakama mu nsi. 
Lelo inkunda iposiwa kuzana pa kwikala pano amanzi ala yatali yakame. Caleka iswilila kuli Nowa nga nawe atambika ikasa aingizya mu cange. 
Nowa alolela pa manda cinimbali nga nupya atuma inkunda ukufuma mu cange. 
Lino inkunda yawela kunoli manguzi ala isenzile ifwa lyamu olivi ku mulomo, Nowa amanya ukuti lyene amanzi yatiyakama. 
Alino alolela amanda nayauze cinimbali, nga nupya atuma inkunda, lelo yene itawezile kunoli.
Lino Nowa wali ni myaka 601, pa wanda wakwe conga wakwe Tende, umwezi wakutandika mwaka, amanzi yalanga ala yatiyakama. Alino Nowa ayula inzota ya papela ya cange alolekesya kuzinguluka konsi, alola vino musili wati utandika ukuma. 
Pa wanda uwalenga amakumi yaili na cinimbali mu mwezi wakwe ciili umusili ala umalilike ukuma.
Lyene Leza anena Nowa ati, 
“Fuma mu cange nu wako na ana yako aonsi na aci yao. 
Fumya na vyonsi vya umi ivili mu cange nawe, ivyunyi vyonsi, inyama zyonsi pakuti vivyalane vivule vilimbe insi yonsi.”
Caleka Nowa afuma mu cange pamwi nu muci na ana yakwe na aci yao. 
Inyama zyonsi ni vyunyi vyonsi vifuma mu cange mu maumba maumba cila musango wakwevyo.
Lyene Nowa akuulila Yawe kavuwa nga atoola conga ca musango onsi wa nyama ni vyunyi visangululwe avipela impolelwa ya mawila yakoca pa kavuwa. 
Lyene lino Yawe wanunsya umununko, nga umwisikulu avwanga ati, “Ntalatala ntipe insi nupya, pamulandu wa vicitwa vya muntu. Amelenganyo ya antu yaya ankota ukufuma ku civyalilwa. Ntalonona insi ni vyaumi vyonsi nupya, wakwe vino natincita.”
“Ndi vino insi ilaya pe,
  Leza apolelela Nowa na ana yakwe ati, “Vyalalini musanduluke muce mulimbe insi yonsi. 
Inyama zyonsi ni vyunyi vyonsi ivikapapuka nga ni inswi zyonsi vilaamoopa. Vyonsi navika mu makasa inu. 
Vyonsi vyaumi ivikapita mwalya. Wakwe vino natiile mwalya musalu, namupeela kuti vyonsi viye ivyakulya. 
 Lelo mutakezye ukulya inyama muno mucili uwazi, pano uwazi uli umi wakweyo. 
Wino watala akatwe wene wazwisya uwazi nawe alakomwa. Inyama iyakoma umuntu ndaikoma. 
 Nu muntu uwakoma umuntu muze,
  Caleka mulinzile kuvyalana muvule mukumane insi yonsi.”
Lyene Leza anena Nowa na ana yakwe ati, 
“Nacita upangano ndakai pakasi kakwe wewe na amu mupanda wako alakulondelela 
nu ku vyaumi vyonsi ivili nawe, ivyunyi, iviteekwa, inyama zyamu mpanga, na consi cafumile nawe mu cange. 
Ndaiusya upangano wane uwakuti, ‘Iviumbwa vyonsi vyaumi vitalatala vyononeke nupya kuli mulamba foo, nupya kutalatala kuye mulamba uwakonona insi.’ ”
Nupya Leza anena Nowa ati, “Cimanyililo ca upangano uno nkucita namwe ni viumbwa vyonsi cakuti, 
Nika umulalamfuti umwiyulu, na cii cili cimanyililo ca upangano wane ku viumbwa vyaumi mu nsi. 
Lyonsi lino ikumbi lya mvula lyafisya nu mulalamfuti ndi waloleka umwiyulu, 
ndaiusya upangano wane kunomuli nu ku viumbwa vyonsi vyaumi uwakuti, kutalaya mulamba nupya uwakonona viumbwa vyonsi vyaumi nanti insi. 
Lyonsi lino mulalamfuti waloleka mu makumbi ndaulola nu kwiusya upangano wa manda pe uli pakasi kakwe nene ni viumbwa vyaumi vyonsi vyamu nsi. 
Cili cimanyililo cino nacita ca upangano wane ni viumbwa vyaumi vyonsi vyamu nsi.”
Ana yakwe Nowa afumile mu cange a Syemu, Hamu, na Yafeti. Hamu ali isi wakwe Kenani. 
Ana ya yatatu yakwe Nowa vili vikolwe vya antu yonsi aya mu nsi.
Nowa wali umulimi nupya uwatandike kulima icalo ca matingi. 
Walanga wamwa waini akoleka, azula, alala tupu mwi Taalu lyakwe. 
Lino Hamu, isi wakwe Kenani wingila mwi taalu, alola isi ali tupu, nga afuma aya anena aina. 
Lyene Syemu na Yafeti yatozile umwingila yawika kwitundu pa maye yao nga yapita cundansinzi iyaya mwi taalu, yamuvimba, yala yamufutatile kuti yatamulola tupu. 
Lino waini wamukololoka, Nowa auvwa vino umwana wakwe wa munono wali wacita kunoli. 
Asoka avwanga ati,
Alumbanyiwe Yawe, Leza wakwe Syemu!
Su Mwene Leza angalenga kuti Yafeti asanduluke,
Pacisila cakwe mulamba Nowa aikala imyaka 350. 
Afwa lino waya ni myaka 950.
Yaa ali amu mupanda wa ana yakwe Nowa, yano Syemu, Hamu na Yafeti yavile mu aci yao pacisila cakwe mulamba.
Ana yakwe Yafeti aonsi a Gomeli, Magogi, Madai, Yavani, Tubali, Mesyeki na Tilasi. 
Ana yakwe Gomeli aonsi a Asyikenazi, Lifati na Togalima. 
Ana yakwe Yavani aonsi a Elisyaa, Tasyisyi, aina Kitimu na aina Dodanimu, 
yali vili vikolwe vyakwe yano akaikala mu nkumba yakwe yemba nu mu vilila. Yaa, ali ana yakwe Yafeti mu mitundu ipusane ni mpanga zipusane, cila mutundu ula ukuvwanga ululimi lwauko.
Ana yakwe Hamu aonsi a Kusyi, Eguputo, Puti na Kenani. 
Ana yakwe Kusyi aonsi a Seba, Havila, Sabita, Laama na Sabiteka. Ana yakwe Laama aonsi a Syeba na Dedani. 
Kusyi wali isi wakwe Nimulodi. Nimulodi wizile aya impola ya monsi ino insi itatazile ilole ku vita. 
Yawe amulenga ukuya mulunzi wa maka cuze mu nsi yonsi, apafuma nu muvwango wakuti, “Yawe akulenge uye umulunzi wa maka wakwe Nimulodi!” 
Pa kutandika kwa wene wakwe Nimulodi wateesile imisumba ya Babeli, Eleki, na Akadi, na yonsi itatu yali mu mpanga yaku Syinala. 
Afuma ku mpanga ilya aya aikala ku Asilya, aya akuula imisumba ya Ninive, Leoboti Ili, Kala 
na Leseni, uwaya pakasi ka musumba wa Ninive nu musumba ukulu wa Kala.
Eguputo cili cikolwe ca ina Ludi, Anamu, Leaabu, Nafutu, 
Patulusi, Kasilu, na Kulete (uwali cikolwe ca ina Filisti) na ina Kafitoli.
Kenani wali a isi wakwe Sidoni iyeli lyakwe, nga na Hiti, 
nga na ina Yebusi, Amoli, Giligasi, 
Hivi, Aliki, Sini, 
Alivadi, Zemali, nga na ina Hamati. Pacisila uluko lwakwe Kenani lusalangana konsi, 
cakuti umupaka wa ina Kenani wafisile ukufuma ku Sidoni ukuya ku Gelali nu ku Gaza kufika ku ufumondaka, ulunga na Sodoma na Gomola, Adima nu ku Zeboimu mpaka kufika na Lasya. 
Yaa ali amu mupanda wakwe Hamu, atenzi mu mpanga zipusane nu mu mitundu ipusane, na cila mutundu ula ukuvwanga ululimi lwauko,
Syemu wali a silenzi wakwe Yafeti, wali cikolwe ca ana yakwe Ebeli (kwafuma Ayebulai). Syemu nawe kwene waviile ana aonsi. 
Ana yakwe Syemu aonsi a Elamu, Asyuli, Alipakisadi, Ludi nga na Alamu. 
Ana yakwe Alamu aonsi a Uzi, Hulu, Getele, nga na Mesyeki. 
Ana ya mwana wakwe Alipakisadi aonsi a Syela, na Syela wali a isi wakwe Ebeli. 
Ebeli wali a isi wa ana aonsi yaili. Wenga izina lyakwe a Pelegi, pano mu manda ya umi wakwe antu mu nsi yapalukine. Izina lya mwana wakwe muze a Yokotani. 
Yokotani wali a isi wakwe Alimodadi, Syelefu, Hazalamaveti, Yela, 
Hadolamu, Uzali, Dikila, 
Obali, Abimaele, Syeba, 
Ofili, Havila, na Yobabu. Yaa yonsi amu mupanda wakwe Yokotani. 
Mpanga muno yatenzi ukufuma ku Mesya ukuya ku Sefali mu ncende ya myamba yaku ufumondaka. 
Yaa ali ana yakwe Syemu aonsi aikalanga mu mpanga zipusane, nu mu mitundu ipusane, na cila mutundu ula ukuvwanga ululimi lwauko.
Antu yaa yonsi amu mupanda wakwe Nowa kulingana cila mutundu wao, luko nu luko. Acino pacisila cakwe mulamba antu amu nko zyonsi zyamu nsi yafumile mu ana yakwe Nowa.
Mpiti antu amu nsi yavwanganga ululimi luli longa nu kuomvya amazwi ali yamwi.
Mu kululumba kwao antu yasuka yafika ku manyika aku ufumondaka mu mpanga ya Syinala akuno yikala.
Nga yavwanzyanya yati, “Izini tutame injelwa toce zikome.” Caleka yakweti injelwa zyaku kuulila, na manenekela aku kuulila, yataomvizye amawe nanti ndaka. 
Lyene yati, “Twikuulile umusumba nga nu lupungu lwakufika kwiyulu. Ndi twacita vii, tulalumbuka nupya tutalasalangana monsi mu nsi.”
Lyene Yawe aika ukufuma kwiyulu kwizalola umusumba nu lupungu luno yakukuula, 
nga ati, “Antu yaa ali yamwi, nu lulimi luno yakuvwanga ululi longa, na uu uli utandiko wa vintu vino yali nu kucita. Citakusumba insita ala antu iyacita consi cino yangatemwa ukucita. 
Leka tuye pansi tukavulunganye ululimi lwao kuti yatauvwana.”
Caleka Yawe ayasalanganya mu nsi yonsi, yata kukuula umusumba. 
Acino umusumba ulya yautemile izina yati a Babeli, pano amuno Yawe wavulunginye ululimi lwa antu yonsi mu nsi. Ukufuma papo kwene antu yasalanga mu nsi yonsi.
Yaa ali amu mupanda wakwe Syemu. Pacisila cakwe mulamba papisile imyaka iili, nga lino Syemu waya ni myaka 100, umuci amuvyalila umwana umonsi, izina lyakwe a Alipakisadi. 
Pacisila cakuvyalwa kwakwe Alipakisadi, Syemu aikala imyaka nayuze 500. Wakweti ana nayauze aonsi na anaci.
Lino Alipakisadi waya ni myaka 35, umuci amuvyalila umwana umonsi, izina lyakwe a Syela. 
Pacisila cakuvyalwa kwakwe Syela, Alipakisadi aikala imyaka nayuze 403. Wakweti ana nayauze aonsi na anaci.
Lino Syela waya ni myaka 30, umuci amuvyalila umwana umonsi, izina lyakwe a Ebeli. 
Pacisila cakuvyalwa kwakwe Ebeli, Syela aikala imyaka nayuze 403. Wakweti ana nayauze aonsi na anaci.
Lino Ebeli waya ni myaka 34, umuci amuvyalila umwana umonsi, izina lyakwe a Pelegi. 
Pacisila cakuvyalwa kwakwe Pelegi, Ebeli aikala imyaka nayuze 430. Wakweti ana nayauze aonsi na anaci.
Lino Pelegi waya ni myaka 30, umuci amuvyalila umwana umonsi, izina lyakwe a Lewu. 
Pacisila cakuvyalwa kwakwe Lewu, Pelegi aikala imyaka nayuze 209. Wakweti ana nayauze aonsi na anaci.
Lino Lewu waya ni myaka 32, umuci amuvyalila umwana umonsi, izina lyakwe a Selugi. 
Pacisila cakuvyalwa kwakwe Selugi, Lewu aikala imyaka nayuze 207. Wakweti ana nayauze aonsi na anaci.
Lino Selugi waya ni myaka 30, umuci amuvyalila umwana umonsi, izina lyakwe a Nawoli. 
Pacisila cakuvyalwa kwakwe Nawoli, Selugi aikala imyaka nayuze 200. Wakweti ana nayauze aonsi na anaci.
Lino Nawoli waya ni myaka 29, umuci amuvyalila umwana umonsi, izina lyakwe a Tela. 
Pacisila cakuvyalwa kwakwe Tela, Nawoli aikala imyaka nayuze 119. Wakweti ana nayauze aonsi na anaci.
Lino Tela waya ni myaka 70, umuci amuvyalila ana aonsi, amazina yao a Abulamu, Nawoli na Halani.
Yaa ali amu mupanda wakwe Tela. Tela wali a isi wakwe Abulamu, Nawoli na Halani. Halani wali a isi wakwe Loti. 
Halani wafwilile mu Uli, umusumba wakumwao muno yatenzi, mu mpanga ya Kalideya, ala isi acili umumi. 
Abulamu watwite Salai, nga Nawoli nawe watwite Milika umwana wakwe Halani, nga na Isika kwene wali umwana wakwe Halani. 
Lelo Salai wali ng'umba, atakweti nanti umwana.
Lyene Tela asenda Abulamu umwana wakwe umonsi na Loti umwizikulu wakwe nupya umwana wakwe Halani, na Salai umuci wakwe Abulamu, uwali a nyinavyala nga iyatenuka mu musumba wa Uli mu mpanga ya Kalideya, yapita ukuya ku mpanga ya Kenani. Lelo lino yafika ku Halani, akuno yikala. 
Tela wafwilile ku Halani lino waya ni myaka imyanda iili na isano.
  Lyene Yawe anena Abulamu ati, “Fuma mu mpanga yakumwinu, usye akazi kako, na amu ng'anda yakwe so, upite uye ku mpanga ino namakulanga. 
Ndakupeela ana avule,
  Ndapolelela yao alakupolelela.
Lino Abulamu waya, ni myaka amakumi cinimbali na isano, atenuka ukufuma mu Halani ndi vino Yawe wamupeezile ilamulo. Na Loti amulondela. 
Abulamu asenda Salai umuci wakwe, na Loti umwana wa mwina, nga yasenda ni vyuma, na azya, na vyonsi vino alanga walonka mu Halani. Alino iyatenuka iyaya ku mpanga ya Kenani.
Abulamu aendezya mpanga asuka afika nu ku Syekemu ku cifulo ca muti wamuzilo waku Mole. Pa nsita ilya ala aina Kenani yacili ikala mu mpanga ilya. 
 Lyene Yawe aloleka kuli Abulamu amunena ati, “Ii ili mpanga ino ndapeela ku amu mupanda wako.” Caleka Abulamu akuulako na kavuwa papa kwene kakwe Yawe, uwalolike kunoli. 
Nga Abulamu afumapo alungama ku kaeya ka Betele ku mpanga ya myamba, aya aimika itaalu pakasi, Betele ku uwondaka na Ai nawe ku ufumondaka. Kuku akuno akuulila Yawe kavuwa nga amupepa. 
Lyene Abulamu atenuka nga atwalilila kwendezya impanga aya ku kaeya afika ku Lwanga lwa Negebu.
Mwali cipowe mu mpanga ya Kenani. Lino icipowe cakoma Abulamu atentemukila ku Eguputo ku kwikalako ukuutuka inzala. 
Lino akuya, afika pipi na mupaka kwingila mu Eguputo, nga anena umuci ati, “Salai namanya ukuti wewe mama umuyembe. 
Lino aina Eguputo yalakulola yalati, ‘Wii ali muci.’ Lyene yalankoma, lelo wemo usyale nayo ulumi. 
 Acino ukayanena ukuti wewe kaci wane, lyene pakulonda wewe yalansya mumi nu kunsunga ningo.”
Lino Abulamu na asyala yacila umupaka ingila mu Eguputo, aina Eguputo yalola ukuti Salai umuyembe cuze. 
Lino aomvi yakwe Falao yalola Salai, iyaya yalumbanya usuma wakwe ku mwene Falao. Caleka yamusenda aya umusano. 
Pamulandu wakwe Salai, Falao wasunzile Abulamu ningo amupa imfwele, imbuzi, ing'ombe, yapunda, azya ni ngamila.
Lelo Yawe aponya impungo ya ndwala pali Falao na amwi sano lyakwe, pamulandu wakuti Falao watozile Salai ukuya musano wakwe. 
Lyene Falao atuma akuya ama Abulamu, nga amuuzya ati, “Uzye pacani cino wacita ci kunondi? Uzye pacani cino utanenyile ukuti wene umuci wako? 
Uzye pacani cino watile akaci wako, uleka imutola kuti aye umuci wane? Umuci wako aewi, musende mwapita!” 
Alino Falao apeela ilamulo ku antu yakwe kuti yazinge Abulamu mu mpanga ya Eguputo, nga nayo yamufumya apita pamwi nu muci wakwe na vyonsi vino wali navyo.
Caleka Abulamu nu muci pamwi na Loti na vyonsi vino yakweti, yafuma mu Eguputo yalungama ku katutu ku Lwanga lwa Negebu. 
Abulamu ala umukama cuze, wakweti imfwele, imbuzi, ni ng'ombe alino na siluva na zaabu. 
Lyene Abulamu akuka insakwe ni nsakwe, apita ukufuma ku Negebu ukuya lwaku Betele, cifulo cino waliko pa kutandika, pakasi kakwe Betele na Ai. 
Aswilila kuno inkolelo wakuuzile itaalu na kavuwa. Na kukwa akuno Abulamu aama Yawe mwi zina.
Loti, wino wapitanga monsi pamwi na Abulamu, nawe kwene wakweti imfwele, imbuzi ni ng'ombe pamwi na antu yano yali nawe. 
Lelo impanga iyakucemela mwenemo iviteekwa yacefile, pamulandu wakuti iviteekwa vyao vyasandulwike cakuti iyaposiwa ukwikala pamwi. 
Caleka yakacema yakwe Loti na yakwe Abulamu yalemanila. Pa nsita ilya aina Kenani na ina Pelizi yalanga ala yacili ikala mu mpanga ilya.
Lyene Abulamu anena Loti ati, “Sweswe ali yamwi, antu yako na antu yane yatalinzile kulemanila. 
Lola! Mpanga ikulu, leka tupalukane. Nakupapata solola cifulo consi cino ukulonda. Ndi waya kwilunji namaya kwimani, ndi waya kwimani namaya kwilunji.”
  Caleka Loti acelecensya monsi azana ukuti cifoloma consi ca Luzi lwa Yodani, na konsi ukufuma ku Zoali kwali amanzi aingi wamu calo ca Edeni cino Yawe wapanzile, nanti wamu mpanga ya Eguputo (cii cali lino Yawe atali aonone imisumba ya Sodoma na Gomola). 
Caleka Loti asolola kutoola cifoloma consi ca Luzi lwa Yodani, nga atenuka aya ku ufumondaka. Vii Avino antu ya oili yapalukine. 
Abulamu aikala mu mpanga ya Kenani. Lelo Loti nawe aikala lwaku misumba yamu cifoloma, aimika itaalu lyakwe pipi na Sodoma, 
umusumba muno antu yali ankota, aifyanga Yawe wakwe cimwi.
Lino Abulamu yapalukana na Loti, Yawe anena Abulamu ati, “Celecensya manso yako ukufuma pano uli, lolekesya ku katutu nu ku kaeya, ku ufumondaka nu ku uwondaka. 
 Mpanga yonsi ino walola ndapeela kunuli nu ku amu mupanda wako, nga ilaya iyakwako amanda pe. 
Ndasandulula amu mupanda wako, cakuti umuntu nga angapenda lusenga lwa pansi, ale lyene angayapenda. 
Lyene katuka ukendezye impanga ilya yonsi, pano ndakupeela yonsi kwene.”
Caleka Abulamu asama, aya aikala pipi ni miti yamuzilo ya Mamule ku Hebuloni, kuno wakuulile Yawe kavuwa.
Mu manda yalya Amulafeli umwene waku Syinala, Alioki umwene wa Elasali, Kedolaomeli umwene wa Elamu na Tidali umwene wa Goimu 
yaile ku kulwisya yamwene yasano. Yamwene yaa yali a Bela uwamu Sodoma, Bilasya uwamu Gomola, Sinabu uwamu Adima, Syemebali uwamu Zeboimu nu mwene uwamu Belali (nanti Zoali). 
Yamwene yaa yasano yuvwana kuminkanya ivita vyao mu cifoloma ca Sidimi (Ndakai cikaamwa ukuti Yemba wa Musilya). 
Yamwene yaa yatesilwe nu mwene Kedolaomeli pa myaka ikumi na iili, lelo mwaka uwalenga ikumi na itatu yamukatukila. 
Mu mwaka uwalenga ikumi na ini Kedolaomeli ni vita vyakwe na yamwene yano yuvwananga nawe, yumana akapi yalwisya yacimvya aina Lefaimu mu Asyitaloti Kalinaimu, na Zuzimu mu Hamu, Emimu mu Syave Kilyataimu, 
na ina Holi mu myamba ya Seili ukufika nu ku Eli Palani, ku mpela ya lwanga. 
Lyene iyasenuka iza ku Kadesyi (kuno yamanga yati Enimisipati, kuli kuti kafukoka ka uputuzi) yacimvya impanga ilya yonsi ya ina Amaleke ni ya ina Amoli atenzi mu Hazazoni Tamala.
Lyene yamwene amu Sodoma, Gomola, Adima, Zeboimu, na Bela nayo yuminkanya vita vyao mu cifoloma ca Sidimi ku kulwisya yamwene yao. 
Kedolaomeli umwene waku Elamu, Tidali umwene waku Goimu, Amulafeli umwene waku Syinala, nga na Alioki umwene waku Elasali, yamwene yani yalwisya yamwene yasano. 
Mu cifoloma ca Sidimi mwali viwina vya manenekela vivule, nga lino aina Sodoma na ina Gomola yatiyutuke ku ulwi, yaponelamo. Lelo auze apunsumwike yutukile ku myamba. 
Caleka yamwene yani yasampa vyuma vyamu Sodoma nu mu Gomola, vyonsi pamwi ni vyakulya, nga yapita. 
Yasenda Loti umwana wa mwina wakwe Abulamu uwikalanga mu Sodoma pamwi na vyonsi vino wakweti.
Lelo umuntu umwi uwapunsumwike aya anena Abulamu Muyebulai. Abulamu wikalanga pipi nu ku miti yamuzilo yakwe Mamule mwina Amoli. Mamule na Esyikoli nga na Anele yali aina, apangine kulemana na Abulamu ku vya nkondo. 
Lino Abulamu uvwa ukuti yatiyasenda Loti umwana wa mwina ku uzya, akonganika akazi ni vita vyakwe, vyonsi pamwi 318 yalondela yamwene yalya mpaka kufika ku Dani. 
Lino yafika Abulamu apaatula vita vyakwe mu maumba maumba, nga yazanza anisi insita ya usiku, yayacimvya. Anisi yalya yutuka, nayo yayazinganya kufika ku Hoba, ku katutu kakwe Damasiko. 
Lyene Abulamu apokolola vyonsi vino yasenzile, awezya na Loti umwana wa mwina, ni vyuma vyakwe, pamwi na anaci nga na antu yauze asenzilwe ku uzya.
Lino Abulamu akuwela ku kucimvya umwene Kedolaomeli na yamwene yano ali nawe, umwene uwamu Sodoma waile ukuya mukomanya mu cifoloma ca Syave (kuli kuti cifoloma ca mwene). 
 Na Mekisedeki umwene waku Salemu, nupya simapepo wakwe Leza uwapapelapela nawe aletela Abulamu umukate na waini. 
Alino apolelela Abulamu, avwanga ati, “Leza wapapelapela uwaumvile insi ni yulu, apolelele Abulamu! 
Leza wapapelapela uwakupezile ukucimvya pa anisi yako alumbanyiwe.” Lyene Abulamu apeela Mekisedeki icikumi ca muli vyonsi vino wapokolwile.
Mwene waku Sodoma anena Abulamu ati, “Vyonsi vino wapokolwile sunga, lelo mbwezezye antu yane yonsi.” 
Abulamu aasuka ati, “Nkulapa pa manso yakwe Yawe, Leza wapapelapela kaumba wa nsi ni yulu, 
ukuti ntakusunga icintu nanti conga cakwako, nanti usavu nanti mukowa wa ndyatu. Lyene utalati, ‘Nene nalenzile Abulamu ukuya umukama.’ 
Kusi nanti cimwi cino namatoola, manye nazumila vino antu yane yatiyaomvya na vino yayalya, nga nu wankanyo wakwe yano twali nayo. Lekini Anele, Esyikoli na Mamule yatolepo wankanyo wao.”
Pacisila ca vintu vii Yawe aloleka kuli Abulamu mu cilolwa, nga amunena ati, “Utuvwa intete, Abulamu, kunuli indi wa cisyangu cakukucinga. Ndakupeela uwila ukulu cuze.”
Lelo Abulamu ati, “Endi we Yawe Simwandalali, uzye icani cino ndatumbula mu wila uwo, pano ntakwata umwana? Mpyanyi ino nkweti sile a Elieza waku Damasiko. 
Utampeela ana, nga wenga uwamu azya yane aalapyana vyuma vyane.”
Nga Yawe nupya amunena ati, “Elieza, muzya wako atalapyana vyuma vyako, lelo umwana wako umonsi, uwa munuli alaya mpyanyi yako.” 
 Alino Yawe amufumya panzi, nga amunena ati, “Lingamila umwiyulu nga upende intanda, ndi ungazipenda. Vii avino ana yako yalavula wa ntanda.”
  Abulamu ataila Yawe, nga pamulandu wa utailo wakwe Yawe azangila munoli amuzumila ukuya mololoke.
Lyene Yawe anena Abulamu ati, “Nene indi Yawe wino wakufumizye ku Uli mu mpanga ya ina Kalideya, kuti nkupele impanga ii iye iyakwako.”
Lelo Abulamu auzya Yawe ati, “Yawe Simwandalali, uzye ningamanya uli ukuti impanga ii ilaya iyakwane?”
Nawe amwaasuka ati, “Ndetele zyakaci ing'ombe ni mbuzi na suuku, cila nyama iye iya myaka itatu nga na kaondo ka nkunda ni cipele.” 
Alino Abulamu atwalila Yawe inyama zii, aziputula pakasi nga atantika vimpilinsya mu milongo iili, cila cimpilinsya ulunga ni cuze. Ivyunyi vyene ataviputwile.
Lyene lino makozi yiiza ku kuwa pa nyama, Abulamu azila.
  Lino ilanzi lyatemba, Abulamu akasula cuze, nga, ku tulo ntete zyangofyo zimulema cuze. 
 Lyene Yawe amunena ati, “Cumi manya vino amu mupanda wako yalaya alowezi mu mpanga yacilendo kuno yalaya yakaye azya nu kucula pa myaka imyanda ini. 
 Lelo nani ndavunuka umutundu ulayacuzya, na lino yalafuma mu mpanga ilya yalasenda vyuma vingi. 
Lelo wemo ulikala mutende kufika lino ulakota cuze, lino ulafwa nu kuzikwa pacisila cakwikala imyaka ingi. 
Palapita mikulo ini lino amu mupanda wako yalaweluluka kuno mpanga, pano lyene ukwifya kwa ina Amoli ala kwafika pa kuyavunuka.”
Lino ilanzi lyawa na kakuku katola, mu kupumikizya kuloleka icinga icikusuka umoto ni cisonsololwa cikwaka, vii vyoili ala vili pakasi ka vimpilinsya vya nyama zizi. 
 Pa wanda ulya Yawe acita upangano na Abulamu, avwanga ati, “Nakulaya ukuti namapeela impanga ii yonsi ku amu mupanda wako, ukufuma ku Luzi lwa Eguputo kufika nu ku luzi lukulu lwa Yufulate, 
impanga ya ina Kenite, ya ina Kenizi, ya ina Kedimoni, 
ya ina Hiti, ya ina Pelizi, ya ina Lefaimu, 
ya ina Amoli, ya ina Kenani, ya ina Giligasi, ni ya ina Yebusi.”
Lyene Salai, umuci wakwe Abulamu atavyalile iya umwana nanti wenga. Lelo wakweti muzya mukazyana mwina Eguputo izina lyakwe a Haga. 
Salai anena Abulamu ati, “Lola nemo Yawe wancita ukuya ng'umba. Uzye utange utwale Haga pakuti limwi angamvyalila ana?” Abulamu azumila vino Salai wamunena. 
Caleka Salai apeela Haga kuli Abulamu kuti aye umuci wakwe. (Cii, cacitike pacisila lino Abulamu wikala mu Kenani pa myaka ikumi). 
Nga Abulamu amanya Haga, nawe asenda indilwa. Lino Haga walola ukuti wasenda indilwa atandika ukuya ni vilumba kuli Salai nu kumusoweka. 
Salai avwanzya Abulamu ati, “Wewe ukulenga kuti Haga angansoweka nu kuntumfya. Nemwisikulu nakupiile muzya wi. Lelo lino wene wamanya ukuti watasenda indilwa wataya ni misuli kunondi. Si Yawe ka aliwe apingule umulandu witu, wapali wewe nani!”
Lyene Abulamu azumila ati, “Cisuma, Haga acili muzya wako nupya acili mu makasa yako. Cita consi cino ukulonda kunoli.” Lyene Salai atandika kuzunya Haga cakuti asuka apuuka.
Mungeli wakwe Yawe akomanya Haga mu lwanga pa kafukoka ka manzi mu museo uwaya ku Syuli. 
Mungeli avwanzya Haga ati, “Haga we muzya wakwe Salai uzye wafuma kwi nupya ukuya kwi?”
Mungeli wakwe Yawe ati, “Swilila kuli Salai nu kuya ikala mwi sunde lyakwe wa muzya.” 
Mungeli wilya nupya avwanga ati, “Ndasandulula amu mupanda wako, nga yalavula cakuti kutangaya umwi angayapenda.” 
Nupya mungeli wilya amunena ati, “Watusenda indilwa nga ulavyala umwana umonsi, ulamutemela izina Isumeli, pamulandu wakuti Yawe watauvwa ukulilizika kwako. 
Lola umwana wako alaikala wakwe colwa. Alakatukila umuntu ali wensi, na antu yonsi yalamukatukila. Wene atalauvwana na kazi kakwe.”
Haga aelenganya ati, “Uzye umucumi natindola Leza wino akandola?” Caleka atemela Yawe, wino wavwanzile kunoli ati, “Wewe Leza akalola.” 
Acino antu yakaama icifula icaya pakasi ka Kadesyi na Beledi yati, “Beeli Laai Loi.”
  Lyene Haga avyalila Abulamu umwana umonsi, na Abulamu amutemela izina ati Isumeli. 
Pa nsita ilya lino Haga wamuvyalile Isumeli Abulaamu wali ni myaka amakumi cinani na mutanda.
Lino Abulamu wali ni myaka amakumi fundimbali na fundimbali, Yawe aloleka kunoli nga amunena ati, “Nene Leza Wamaka yonsi. Uwanguvwila mu manda ya umi wako yonsi nu kucita vyawololoke pe. 
Namacita upangano nawe nupya ndasandulula amu mupanda wako.” 
Lyene Abulamu afukama pansi afupime, nga Leza amunena ati, 
“Upangano uno nkucita uli ndi vii. Nkukulaya ukuti ulaya cikolwe ca nko zivule. 
 Ni zina lyako litacili Abulamu. Lelo limaya Abulaamu, pano nakucita ukuya cikolwe ca nko zivule. 
Ndasandulula amu mupanda wako, nga muno yali yamwi yalaya aene. Amu mupanda wako yalavula cakuti yalaya inko.
  “Ndafikilizya kusunga upangano wane kunuli nu ku amu mupanda wako mu mikulo ilalondelela yonsi. Wene ulaya upangano wa manda pe. Ndaya Leza wako na Leza wakwe yano amu mupanda wako. 
 Mpanga ya Kenani, muno watuwiza wa mwinamasi, ndaipela kunuli nu ku amu mupanda wako ukuya iyakwao pe na pe, nga Nani ndaya Leza wao.”
Leza anena Abulaamu ati, “Nawe kwene ulinzile ukuzumila kufikilizya kusunga upangano wakwe nene nawe, nga na ana amu mupanda wako. 
 Wewe na amu mupanda wako mulinzile kuzumila ukuti umonsi wensi wa munomuli alinzile kusilamulwa. 
Ndakai mwasilamulwa, nga cii cilaya cili cilangililo ca upangano pakasi kakwe mwemwe nani. 
Mukulo onsi ukwiza, umwana umonsi wavyalwa wamala amanda cinani, aye uwaluko lwako nanti foo, aye umwana wa muzya wapa ciyanza nanti muzya wensi wino mwakala ku inamasi, alinzile kusilamulwa. 
Nanti ana kuvyalwa nanti ana kukalwa ni mpiya yalinzile kusilamulwa. Cilaya cilangililo pa mili inu ukulanga vino upangano pali mwemwe nani uwa manda pe. 
Uwa monsi wensi wino atalasilamulwa atalapendelwa pamwi na antu yakwe, pano atafikilizye upangano wane.”
Nupya Leza anena Abulaamu ati, “Lyene Salai umuci wako, mutamamwamanga izina muti a Salai. Ukufuma ndakai izina lyakwe limaya Sala. 
Ndamupolelela nga nawe alakuvyalila umwana umonsi. Ndamupolelela alaya a nyina wa nko zyonsi. Mu mupanda wakwe mulafuma aene.”
Lyene Abulaamu afukama pansi afupime. Atandika kuseka lino welenganya wati, “Uzye mucumi umonsi ali ni myaka umwanda angavyala umwana? Uzye Sala wino ali ni myaka amakumi fundimbali cumi angavyala umwana?” 
Lyene Abulaamu auzya Leza ati, “Uzye citange cizipe mupolelele Isumeli kwene wi?”
Leza amunena ati, “Awe cisi vivyo. Lelo umuci wako Sala alakuvyalila umwana umonsi nga nawe ulamutemela izina Isaki. Ndafikilizya upangano wane na aliwe nga na amu mupanda wakwe amanda pe. Upangano uu ulaya uwa manda pe ku ana yakwe alalondelapo. 
Wati unena pali Isumeli, acino ndamupolelela alaya na ana avule cuze. Alaya a isi wa ntunguluzi ikumi na ziili. Ndalenga amu mupanda wakwe ukuya uluko lukulu. 
Lelo ndafikilizya upangano wane na Isaki wino Sala alakuvyalila mu nsita kwene ii, umwaka ukwiza.” 
Lino Leza wamala kulanda na Abulaamu, afumapo amusya.
Ukufuma uwanda kwene ulya Abulaamu wasilamwile Isumeli umwana wakwe umonsi, na azya yonsi yano avyalilwe mu ng'anda yakwe na yano wakazile, nu mwana wensi umonsi mu ng'anda yakwe ndi vino Leza wamunenyile ukucita. 
Abulaamu wasilamwilwe lino wali ni myaka amakumi fundimbali na fundimbali. 
Na Isumeli umwana wakwe umonsi kwene lino wali ni myaka ikumi na itatu. 
Pa wanda kwene ulya Abulaamu na Isumeli umwana wakwe yasilamwilwe. 
Pamwi na azya yonsi yakwe Abulaamu.
Yawe aloleka kuli Abulaamu ku miti yamuzilo yakwe Mamule. Abulaamu watenzi pa mulyango wi taalu lyakwe mu nsita ino ilanzi lyatiliwalisya nu kukaya cuze. 
 Lino wasanzula amanso alola aonsi yatatu yaimi katalamukila lilyo kwene asimula ku kuyazengela, afika afukama pansi afupime, 
avwanga ati, “Yasambazi ndi mwalola ukuti natindingana, mukwai ndanji mutapitilila kwaula kuti mutale mupuze pano pa muomvi winu. 
Lekini yalete utumanzi mufulale ingazo, nga mutale mupuze mu cisao ca muti uu. 
Lyene namamuletela cakulya kuti mutonsye kukanwa, cimupele maka akuti lyene mutwalilile nu ulendo winu. Ala mwancindika pa kwiza ukwane, acino lekini imutumikile.”
Alino Abulaamu acincila aingila mwi taalu nga anena Sala ati, “Kalauka, tola yagaloni ya usu wa ngano, kanda umunya upange mikate.” 
Nupya Abulaamu asimwilila ku ufyo wa ng'ombe asola mutepa unone, nga anena muomvi kuti aukome zuwa. 
Alino Abulaamu atoola iziya litimbe ilya lwambu ni lisi, ni nyama nga aimula antu yalya mu cisao ca muti. Lino yakulya ala wene aimi akuyatumikila.
Lyene yamuzya yati, “Uzye Sala, umuci wako ali kwi?”
  Wenga uwa munoyali ati, “Ukufuma ndakai ndawela ndi myezi fundimbali yasila mwaka ukwiza, nga Sala umuci wako alavyala umwana umonsi.” Sala ala akukutika pa mulyango wi taalu kwi tundu lyakwe wino wavwanganga. 
Abulaamu na Sala yali akote cuze, na Sala ala wasazya mwata wakwe yamangu. 
 Caleka Sala aseka umwisikulu wenga ati, “Ne mukote vikwene nu wane umukote, nga insuna yakuvyala ingafuma kwi?” 
Lyene Yawe auzya Abulaamu ati, “Uzye pacani cino Sala waseka nu kuti, ‘Uzye umucumi ukuti ningavyala umwana mu ukoloci wane?’ 
 Uzye kwaya cimwi icatalila Yawe? Ndi vino mvwanzile ndawela pa nsita isontwe mwaka ukwiza, mu mwezi uwalenga fundimbali Sala alavyala umwana umonsi.”
Sala pamulandu wa ntete akana ati, “Mukwai ntasesile.”
Lyene antu yalya yapita iyaya pa ncende isamuke, yalola Sodoma pisina na Abulaamu ayasukilila ukuyafumya muzi. 
Lyene Yawe aelenganya ati, “Ntalinzile mfise Abulaamu cino nasya ncite. 
Amu mupanda wakwe yalaya uluko lukulu nupya ulwa maka, ni mitundu yonsi yamu nsi ilanguzya kuti njipolelele ndi vino namupolelela. 
Namusolola kuti nawe angapeela isunde ku ana yakwe pamwi na amu mupanda wakwe kuti yayela nene, yacita vyawololoke ni vyaulungami. Ndi avino yangaya, lyene ndamucitila vyonsi vino namulaya.”
Lyene Yawe ati, “Kuilizyanya kwa antu pali Sodoma na Gomola kwatikucilamo, nu luyembu ululimo lwatilwipisya. 
Ndinzile mfikeko nkailolele ndi cakuti vino antu yakuilizyanya ivyacumi nanti foo.”
Lyene antu yalya yaili yapita ukuya ku Sodoma, lelo Yawe asyala na Abulaamu. 
Alino Abulaamu apalamila kuli Yawe amuuzya ati, “Uzye cumi ulonona akacita vyawololoke kumwi na ankota? 
Ndi mu musumba muli antu amakumi yasano akacita vyawololoke, uzye ungonona umusumba onsi? Uzye utange uuleke pakuti ufyusye antu amakumi yasano? 
Cumi utangonona antu akacita vyawololoke pamwi na ankota. Citangaya, wemo utangacita cico. Ndi avino ungacita, ale lyene antu akacita vyawololoke yangavunukilwa kumwi na ankota. Awe, citangaya! Kapingula wa antu amu nsi yonsi asi uwalufyengo.”
Yawe aasuka ati, “Ndi mu Sodoma ningazanamo antu amakumi yasano akacita vyawololoke, ntalonona umusumba pamulandu wakwe yayo.”
Nupya Abulaamu avwanga ati, “Napapata unjelele pa kuuzya kunuli nu kupama. Nemo nene muntu silesile kunuli, nupya ntakweti nsambu yakulanda. 
Nga ndi cali mu musumba ulya mwazanwa antu amakumi yani na yasano akacita vyawololoke, lelo pulila sile yasano, uzye ulonona umusumba pali yao aulila?”
Nupya Abulaamu ati, “Ndi cali mu musumba ulya mwazanwa sile antu amakumi yani akacita vyawololoke, uzye ulaonona?”
Abulaamu avwanga ati, “Napapata Mwene utasoka, nzumilizye ndande nupya. Ndi mu musumba ulya mwazanwa antu amakumi yatatu akacita vyawololoke, uzye ulaonona?”
Abulaamu avwanga ati, “Napapata Mwene unjelele pa kupama kulanda kunuli. Ndi mu musumba ulya mwazanwa sile antu amakumi yaili akacita vyawololoke, uzye ulaonona?”
Abulaamu avwanga ati, “Napapata Mwene utasoka nupya, lelo nzumilizya mvwange lyonga sile. Ndi mu musumba ulya mwazanwa sile antu ikumi akacita vyawololoke, uzye ulaonona?”
Lino Yawe wamala kulanda na Abulaamu, apita amusya, nga Abulaamu nawe aswilila ukwakwe.
Lino Angeli yaya yaili yafisile ku Sodoma manguzi, Loti watenzi pa mpongolo ya musumba. Zuwazuwa lino wayalola, akatuka aya ku kuyakomenkanya nga afukama pansi afupime, 
alino avwanga ati, “Yasambazi napapata izini ku ng'anda ya muomvi winu. Mukafulale ingazo nu kulala. Katondo ulaca mwapita kuno mukuya.”
Lelo Loti atwalilila ukupapata, nga yazumila yapita nawe ku ng'anda. Alino Loti apanga imikate iyaulamo icitutumusi, ayateyanyizizya cakulya cisuma, nga yalya.
Lino aenyi yatali kuti yalale, aonsi amu musumba wa Sodoma, aikolo na alumendo, iyaya yazinguluka ing'anda. 
 Yama Loti yamuzya yati, “Uzye aenyi aizile ku kulala kwako yalikwi? Yafumye panzi uleke tuulungane nayo.”
Loti afuma panzi, ayalako cisasa, 
nga avwanga kunoyali ati, “Mwe yacuza, nkumulenga nkuti mutacita ukakasi wa musango ndi uu! 
Lolini, nkweti ana yakaci yaili atatala yamanya umonsi. Lekini ayano imuletele mucite cino mukulonda. Mutacita cimwi na antu yaa pano aenyi pa ng'anda yane, ndinzile njacingilile.”
Lelo antu yalya yanena Loti yati, “Senka pano, mwinamasi we! Nga weweni wakutunena cakucita? Senka, ndasi vivyo wewe tumakuombela ukuluta pali yayo.” Alino yakanka Loti nga iyaya nu ku cisasa kuti yalepule. 
Lelo antu yalya yaili umukasi yatambika makasa, yalema Loti yamutintila mukasi mu ng'anda iyayala nu mulyango. 
Lyene yapafuzya antu yonsi ali panzi kuti yatalola mulyango wa ng'anda.
Antu yalya yuzya Loti yati, “Ndi ukweti yamwi akazi mu musumba uu, ana yako aonsi nanti yakaci, yasovyala nanti yanyokovyala, upite ukayatole yafume mu musumba. 
Pano tulonona icifulo ci. Yawe uuvwa imilandu ya ukakasi wa antu yaa, nawe watatutuma kwiza onona Sodoma.”
Lyene Loti aya kuli yasivyala ali nu kutwala ana yakwe ati, “Pitisini mufume muno musumba, pano Yawe akulonda konona cifulo ci.” Lelo yene yelenganya ukuti imyawe.
Ku macaca angeli yacincizya Loti yati, “Kalaufya! Toola umuci wako na ana yako yakaci oili mufumemo, kuti mutalovya umi lino umusumba ukononwa.” 
 Loti atala asitooka. Lelo Yawe wali na mizu kunoli. Icaleka angeli yalema Loti nalwikasa, umuci na ana yakwe, nga yayafumya kunzi ya musumba. 
Mungeli wenga ayanena ati, “Utukini mufyusye umi winu. Mutapepela icisila nupya mutimilila mu cifoloma. Lelo utukilini ku mwamba pano limwi mungaya nkupilwakumwi.”
Loti akana ati, “Awe, napapata mukwai citaya vivyo. 
Mwemo mwatimutucitila uluse lukulu, nupya mwatimundanga uluse lukulu kunondi pa kufyusya umi wane. Lelo ku mwamba kwatalimpa cuze. Uwononyi unganzana imfwe lino ntali mfike ku mwamba. 
Uzye mwatimulola kamusumba kaka kanono? Pene paya apipi ningafika, lekini apano inje. Mutaweni akanono cuze, nupya nigafyusya umi wane.”
Mungeli azumila ati, “Cico cuvwika, nsi nu konona kamusumba kaka. 
Ale kalauka simula, ntangacita cimwi mpaka wafika kuku. Pano kali akanono, acino yakinike izina yati Zoali.”
Lino ilanzi likutunka Loti ala wafika ku Zoali. 
 Yawe aponya makala ya moto wakwe pali Sodoma na Gomola. 
Avino aonona cifoloma consi na antu yonsi mu misumba yoili pamwi ni vimelwa vyonsi. 
 Lelo umuci wakwe Loti wene apepela icisila, nga asanguka ikango lya musilya.
Katondotondo wanda walondelela Abulaamu asimwilila ku cifulo cino wimililepo inkolelo yakwe Yawe. 
Nga asumba manso pali Sodoma na Gomola nu mu cifoloma nga alola icunsi kwati cikufuma umwi lungu. 
Lelo lino Leza wononyile imisumba ilya yamu cifoloma, wiwisye kupapata kwakwe Abulaamu kuti Loti apusuke.
Pamulandu wakuti Loti oofile ukwikala mu Zoali, Loti pamwi na ana yakwe yakaci yoili yaile ku myamba akuno iyaya yikala umwi cele. 
Nyinalenzi anena umuto ati, “Tata akuya akukota, lyene kusi umonsi nanti wenga asile mu nsi angatutwala, pakuti tungavyala ana umu nzila isuma. 
Iza kuno, uleke tukolesye tata waini pakuti tungalala nawe tukwate ana kunoli.”
Usiku ulya yapile isi waini akoleka, nga nyinalenzi alala ni isi pano wakolike atamanyile ni cacitike.
Katondo nyinalenzi alandila umuto ati, “Nemo nalinalala na tata usiku. Nupya leka tumukolesye ni lelo kwene usiku kuti nawe kwene ucite wakwe vino nacisile. Lyene swensi tungavyala ana kunoli.” 
Caleka mu wanda kwene ulya yapeela isi waini akoleka, nu muto nawe alala ni isi. Nupya kwene isi atamanyile ni cacitike. 
Avino yakaci yonsi yoili yasenzile zyandilwa ukufuma kuli isi. 
Nyinalenzi waviile umwana umonsi wino watemile izina Moabu. Cili cikolwe ca ina Moabu kufika ni lelo. 
Nu muto nawe kwene waviile umwana umonsi, nga wamutemile izina Benami. Cili cikolwe ca mutundu wa ina Amoni kufika ni lelo.
Abulaamu wafumile ku Mamule aya ku mpanga ya Negebu ukuya ikala pakasi ka Kadesyi na Syuli. Lelo watazile atulila mu Gelali. 
 Mu Gelali alanda ati, “Sala akaci wane.” Caleka Abimeleki umwene waku Gelali alonda kutwala Sala. 
Uwanda ulya usiku, Leza aloleka kuli Abimeleki mu ciloto nga amunena ati, “Umafwa pano Sala umuci wa mwine.”
Lelo walanga Abimeleki atali amanye Sala, acino avwanga ati, “Mwene, nene wakaele! Uzye ukasi ungonone kumwi nu mutundu wane? 
Abulaamu umwisikulu uwanenyile ukuti Sala akaci wakwe, na Sala kwene wanena cili cimwi. Namanyile ukuti usi mulandu kumutwala, nupya ntaponzile.”
Mu ciloto kwene Leza amunena ati, “Endi, nimanya ukuti wamanyile ukuti usi mulandu acino nakucinkula kuti utiifya kunondi pa kwingila ng'anda na Sala. 
Acino ndakai swilizya mama wiyo kuli iya. Iya a kasema amakupepela kuti utafwa. Lelo ndi utaswilizye mama wi kuli iya nakusoka ukuti umafwa, wewe na antu yako onsi.”
Uca katondo Abimeleki atuma akuya ama aomvi yakwe yonsi akwisano ayanena vino Leza amunenyile mu ciloto. Aomvi yuvwa intete. 
Lyene Abimeleki aama Abulaamu amuuzya ati, “Uzye icani cino wacitila ci kunotuli? Ukuponga kuno natimponga ukwa musango cii kwakuti ulete ukuvunukwa panondi napa wene wane? Wancitile cino utalinzile ukucita. 
Uzye pacani cino wacitila cii?”
Abulaamu aasuka ati, “Mu mano yane natiile kuno kutangaya umuntu akaopa Leza, nga nu kuti yangankoma yatole nu muci wane. 
Nga nu mucumi Sala akaci wane nupya tuvilwe tata wenga, lelo tupusine sile muli yamayo. Awino natwala. 
Caleka lino Leza wanenyile ukufuma ku akazi kane ukuya mu masi, nanenyile Sala nati, ‘Pakulanga kuyela kunondi ufwile walanda konsi kuno twaya ukuti nene kalume wako.’ ”
Lyene Abimeleki aswilizya Sala kuli Abulaamu, apeela na Abulaamu imfwele, ing'ombe na azya. 
Amunena ati, “Mpanga yonsi iyakwane. Ungikala konsi kuno ukasi.” 
Nupya anena Sala ati, “Napeela kalume wako impiya zyakwe siluva izimbi lyonga kuti ciye cimanyililo kuli yano muli nayo ukuti wewe wakaele. Nu muntu wensi alamanya ukuti usi nu mulandu.”
Lyene Abulaamu wapepile Abimeleki na Yawe amupozya, nga apozya nu muci na azya yakwe akazyana pakuti lyene yakwata ana. 
Pano walanga Yawe wanyepa ukwasi mu anaci ali mwi sano lyakwe Abimeleki pamulandu wakwe Sala umuci wakwe Abulaamu.
Yawe apolelela Sala wakwe vino walavile 
 nga Sala asenda indilwa avyala umwana umonsi kuli Abulaamu uwali mukote. Mwana wi wavilwe mu nsita ino Leza walanzile. 
Abulaamu amutemela izina ati Isaki. 
 Lino Isaki waya na manda cinani, Abulaamu amusilamula wakwe vino Leza wapeezile ilamulo kunoli. 
Abulaamu wali ni myaka umwanda onga lino Isaki wavilwe. 
Sala avwanga ati, “Leza watandetela insansa ni nseko nu muntu wensi wino aluvwa ukuti navyalila Abulaamu umwana alaseka pamwi nani.” 
Nupya avwanga ati, “Aweni welenginye ukuti ne Sala ningavyalila Abulaamu umwana? Mwalola, natimuvyalila umwana umonsi mu ukote.”
Mwana akula yamulumula, nga pa wanda uno yamulumwile, Abulaamu acita cimulo icikulu cuze.
Limwi Sala waweni kuno Isaki yakumupumya kuli Isumeli wino Haga mwina Eguputo waviile kuli Abulaamu. 
 Lyene Sala avwanga kuli Abulaamu ati, “Zinga muzya wiyo nu mwana wakwe yapita. Mwana wa muzya atalinzile akwateko cipande nanti cimwi ca vyuma vyako vino umwana wane umonsi Isaki alapyana.” 
Pa kuvwa vivyo Abulaamu umwenzo umuwaya, asakamikwa cuze pano Isumeli nawe kwene wali umwana wakwe. 
 Nga Leza anena Abulaamu ati, “Utasakamikwa pa mwana na pa muzya wako Haga. Cita consi cino Sala wakunena ukucita, pano muli Isaki amuno ulakwatila ana yano nakulaya. 
Nu ku mwana wa muzya kwene ndapeela ana aingi kuti yakaye uluko lukulu. Nawe kwene umwana wako.”
Lino waca katondo Abulaamu apeela Haga ivyakulya nu lufinga luzile amanzi, amutwika nu kumupapika umwana, nga amuzinga. Alino Haga apita afuma akululumba mu Lwanga lwa Belisyeba. 
Lino amanzi yasizile mu lufinga, apaapula umwana asya wamuteka mu cimpuza. 
Nawe aya aikala katalamukila manye amamita ikumi, aivwanzya ati, “Ntangenalola kuno umwana wane akufwa.” Lyene lino acili atenzi papa, atandika ukulila.
Leza auvwa umwana kuno akulila, nga mungeli wakwe Leza avwanga kuli Haga ukufuma kwiyulu ati, “Icani icakucuzya, we Haga? Utuvwa intete! Leza watauvwa kulila kwa mwana. 
Katuka pita katole umwana umumyalazye. Munoli ndacita luko lukulu ukupitila mu amu mupanda wakwe.” 
Lyene Leza amuyula amanso, nga Haga alola icifula ca manzi. Caleka apita nga aya azuzya lufinga, nga aiza amwesya umwana. 
Leza wali nu mwana mu kukula kwakwe. Mwana wilya watenzi mu Lwanga lwa Palani, aya umulunzi mucenjele nupya uwamaka. 
Nyina amulondela umwanaci wakutwala ukufuma ku Eguputo.
  Mu nsita ilya Abimeleki apita na Fikoli musika mukalamba wa vita vyakwe, aya kuli Abulaamu amunena ati, “Leza waya nawe muli vyonsi vino ukacita. 
Caleka laya nu mulapo pa manso yakwe Leza ukuti utalantumpika, nene nanti ana yane, nanti amu mupanda wane. Nemo indi uwakutailwa kunuli, caleka nawe kwene laya ukuti umayanga uwakutailwa kunondi nu ku mpanga yane kwene ino utenzimo wa mwinamasi.”
Abulaamu aasuka ati, “Nalaya.”
Lelo Abulaamu wailizyanyizye kuli Abimeleki pamulandu wa cifula cino aomvi yakwe Abimeleki yalanga yapoka. 
Abimeleki watile, “Ntamanyile wacita cico. Utatazile unene, nga lii, lili iila lyakutandika kuvwa pamulandu uu.” 
Lyene Abulaamu apeela Abimeleki imfwele ni ng'ombe, nga ya oili yazumilizyanya yacita cipangano. 
Abulaamu apaatula twana utwa mfwele cinimbali pa mfwele zyakwe. 
Abimeleki auzya Abulaamu ati, “Uzye pacani wacita cico?” 
Nawe aasuka ati, “Ufwile ukupokelela imfwele zi cinimbali kulanga ukuzumila vino anene nimvile cifula ci.” 
Caleka cifula yacitemela izina yati Belisyeba, pamulandu wakuti apano antu oili yacitile umulapo.
Pacisila ca kucita cipangano cakuzumilizyanya cino yacisile pa Belisyeba, Abimeleki na Fikoli, musika mukulu wa vita vyakwe, yapita yaswilila ku Filisti. 
Nga Abulaamu alema umuti wa tamalisiki pa Belisyeba, nu kupepa Yawe Leza, wape nape. 
Abulaamu aikala mu mpanga ya Filisti pa nsita ntali.
  Insita imwi Leza wezizye Abulaamu avwanga kunoli, ati, “Abulaamu!” Nawe aasuka ati, “Mukwai, nkutezya!”
  Leza avwanga kunoli ati, “Tola umwana wako umonsi, umwana wako umonsi wenga sile Isaki wino watemwa, uye ku mpanga ya Moliya. Na kukwa akuno uye ukamumpeele impolelwa wa wila wakoca pa mwamba onga uno ndakulanga.”
Uca katondo Abulaamu aputola inkwi zya kocela uwila nga azinyepa pali punda. Asenda Isaki na aomvi yaili nga iyatenuka iyaya ku cifulo cino Leza wamunenyile. 
Mu wanda uwalenga yatatu Abulaamu alola katalamukila cifulo cino yamulanzile. 
Anena aomvi yakwe ati, “Syalini pano na punda, Isaki nani twaya mu kupepa. Tumawela kunomuli.”
Abulaamu atwika Isaki inkwi zya kocela uwila, nga umwisikulu asenda cisonsololwa ca moto nu mwele, yapita yoili. 
Isaki avwanga kuli Isi ati, “Tata.”
Abulaamu aasuka ati, “Leza umwisikulu amapeela umwana wa mfwele uwa kupeela wa wila wakoca.” Awe yatwalilila ukupita.
  Lino yafika pa cifulo cino Mwene Leza wamunenyile, Abulaamu akuula kavuwa alonga ni nkwi papela. Anyepa Isaki umwana wakwe umonsi nga amulambalalika pa kavuwa, alino amwika papela pa nkwi. 
Atoola nu mwele azunzula ni kasa kuti amukome. 
Lelo mungeli wakwe Yawe alaizya ukufuma umwiyulu ati, “Abulaamu, Abulaamu!”
Alino mungeli ati, “Utezya ukukoma mulumendo nanti ukucita icili consi kunoli. Lyene nimanya ukuti wemo ukacindika nu kuyela Leza, pano utanjimile umwana wako umonsi uwaya sile wenga.”
Abulaamu alwenga nga alola suuku watalemya impembe mu cimpuza. Lyene aya amutola awino afyula, nga apeela wa wila wakoca mucifulo ca mwana wakwe. 
Abulaamu atemela cifulo cici izina ati, “Kapeela a Yawe.” Caleka kufika na pilelo kwene antu yakati, “Pa mwamba wakwe Yawe apano cilapelwa.”
Mungeli wakwe Yawe aama Abulaamu iila lyakwe ciili ukufuma umwiyulu 
 nga amunena ati, “Ivyalanda ne Yawe: Nalaya umwi zina lyane ukuti ndakupolelela cuze, pano wazumila ukupeela kunondi umwana wako umonsi ali sile wenga. 
 Nalaya ukuti ndakupeela ana avule cuze, nu kuvula kwao kulaya wa ntanda zya mwiyulu, nanti wa musensenga uwamu nkumba yakwe yemba. Ana yako yalacimvya anisi yao. 
 Na antu amu nko zyonsi zya muno nsi yalanguzya kuti nayo njapolelele wakwe vino natinkupolelela na ana yako pamulandu wa kunjela.” 
Abulaamu aswilila ku yaomvi yakwe lyene yonsi pamwi yaswilila ku Belisyeba kuno ikalanga.
Uwanda umwi Abulaamu auvwa ukuti Milika, mulamu wakwe, wavyalila Nawoli mwina wakwe Abulaamu ana. 
Iyeli lyakwe wali a Uzi, nga a Buzi na Kemueli isi wakwe Alamu, 
Kesedi, Hazo, Pilidasi, Yidilafi na Betuele 
(Betuele ali isi wakwe Labeka). Mika wavyalile Nawoli umwina wakwe Abulaamu ana yaa, cinani. 
Muci wakwe Nawoli namuze wali a Leuma, nawe waviile Teba, Gaamu, Taasyi na Maaka.
Sala watenzi imyaka umwanda onga na makumi yaili na cinimbali. 
Wafwilile ku Kilyati Aliba (kuli kuti Hebuloni) mu mpanga ya Kenani. Lyene Abulaamu aingila mu ndosya nu kulila impoma.
Abulaamu afuma mu ndosya aya ku ina Hiti avwanga ati, 
 “Nene mwinamasi nupya mwenyi kunomuli. Nkazini impanga iya kuzikapo pakuti ningazika umuci wane.”
Aina Hiti yazumila yati, 
“Musambazi uvwa kunotuli, swemo twakumanya vino wewe ntunguluzi ya maka. Ufwile kuzika mama wako mwi lindi lisuma. Ali wensi muli sweswe angatemwa ukupeela ilindi kuti uzike Sala.”
Nga Abulaamu akontama inkolelo ya ina Hiti, akaya ya mpanga iya, 
ayanena ati, “Nga mwalola camuzanzya ukuti ningafumya icala ca muci wane mu ng'anda nu kumuzika, munganguvwa mumvwangile kuli Efuloni mwina Hiti, umwana umonsi wakwe Zoyali 
kuti ankazye icele lyamu Makipela lino wakwata. Lili lino lyaya ku mbali ya musonso wakwe. Mumuzye kuti ankazye pa mutengo ulinzile pakwene pa manso inu, kuti ciye icifulo cakuti nazikilapo akazi.”
Efuloni umwina Hiti umwisikulu pano wali pakasi ka antu yakwe aina Hiti lino yakomanyile pa mpongolo ya musumba, nawe aasuka pa manso ya antu yakwe aina Hiti ati, 
“Asi avino cingaya musambazi. Namakupeela icalo consi ni cele kumwi pakwene pa manso ya antu yane. Namakupeela kuti uzike umuci wako.”
Lelo Abulaamu nupya akontama inkolelo ya antu ya mpanga ilya, 
nga avwanga kuli Efuloni, ala yonsi yakuvwa, ati, “Uvwa kunondi ndu mauvwa vino nkulanda. Napapata uvwa kunondi namakala icalo consi. Zumila ukunkazya nani namazika umuci wane kuku.”
Efuloni azumila ati, 
“Musambazi, impanga ilya ingakaziwa pa mutengo wa kulingana ni mpiya imyanda ini zyakwe siluva. Lelo uzye cico cingatucitila cani, wewe nani? Toola umuci wako umuzike mwenemo.” 
Lyene Abulaamu azumila nga apima cipimo kulingana vino Efuloni walanzile, nga amupeela pa manso ya ina Hiti impiya imyanda ini izyamutengo wa calo, kulingana ni cipimo icazumiliziwe cino aculuzi yaomvyanga.
Vi avino impanga iyali yakwe Efuloni pa Makipela, ku ufumondaka wa Mamule, izile iya impanga yakwe Abulaamu. Yali ni calo, icele, ni miti yonsi yazingulwike ukufika nu ku mupaka. 
Cimanyika pa manso ya ina Hiti yonsi ali pa ukongano ulya ukuti lyene yaya impanga yakwe Abulaamu.
Lyene Abulaamu azika umuci Sala mwi cele lilya mu musonso uwaku Makipela lwaku ufumondaka wakwe Mamule (uwaya mu Hebuloni) mu mpanga ya Kenani. 
Caleka icalo ni cele mukasi, icali ca ina Hiti, ciya icakwe Abulaamu caku matawa.
Lyene Abulaamu aya umukote cuze nga Yawe wamupolelile muli vyonsi vino wacitanga. 
Alino Abulaamu anena muomvi wakwe uwali akalolela wa vyuma vyakwe vyonsi ati, “Pisya makasa yako mu mpamba zyane nu kulapa. 
Nkulonda ulape mwi zina lyakwe Yawe, Leza uwa mwiyulu na pano nsi, ukuti utalalondela umwana wane mukazyana wakutwala ukufuma mu mpanga ya Kenani, mukwene muno nkwikala. 
Ulinzile ukuya ku mpanga yakumwitu, ku akazi kane akuno ukalondele umwana wane Isaki umuci.”
Lelo muomvi auzya ati, “Uzye cilaya uli ndu mukazyana waca wakana ukwiza nani kuno? Uzye ndatuma umwana wako umonsi ku mpanga ino wemo wafumileko?”
Abulaamu akana ati, “Cisi cakwezya ukutuma umwana wane umonsi kuku! 
Yawe, Leza uwa mwiyulu, uwandesile kuno ukufuma kuli tata nu kufuma ku mpanga ya antu aluko lwane, wandaya nu mulapo ukuti alapeela impanga ino ku ana yane. Alatuma mungeli kunuli kuti akwazwe kulondela umwana wane umuci ukufuma kweneko. 
Ndu mukazyana wiyo waca wakana ukwiza nawe, lyene ule waya wakaele ku mulapo wane. Nga nalyo kwene utalinzile kusenda umwana wane umonsi umutwale kuno nafuma.” 
Lyene muomvi wakwe Abulaamu aika makasa yakwe pakasi ka mpamba zyakwe Abulaamu umusambazi wakwe, nga alapa kulingana na vino wamunenyile.
Lyene muomvi atoola ingamila ikumi ni vyuma vingi vyakwe Abulaamu, vya mpango, atenuka aya ku musumba kuno Nawoli akaikala, ku katutu ka mpanga ya Mesopotamya. 
Lino wafika afukamika ingamila lwa pa cifula, kunzi ya musumba. Yali insita ya manguzi lino anaci yakaya ku kusemba amanzi.
Alino apepa ati, “We Yawe, Leza wakwe Abulaamu umusambazi wane, ilelo fikilizya ulayo wako ku musambazi wane. 
Indi pano pa cifula pano akazyana amu musumba yamaiza ku kusemba amanzi. 
Indi nu kwizalanda ku mukazyana inti, ‘Napapata tembeleka nsembo ya manzi imwe.’ Ndi amaiza ati, ‘Mwini, nga ni ngamila zyako kwene namazipela amanzi zimwe,’ ale awiyo kwene awino watusolwela muomvi wako Isaki. Nda vino ciza citika, nkwiza imanye vino wasunga ulayo uno walavile umusambazi wane.”
Lino atacili amale kupepa Labeka afika ni nsembo ya manzi pa ciye. Wali umwana umwanaci wakwe Betuele, wino nyina wali a Milika. Milika wali umuci wakwe Nawoli, mwina wakwe Abulaamu. 
Labeka wali muyembe cuze, umukazyana atatala wamanya umonsi. Atentemuka aya ku cifula, asemba amanzi azuzya insembo, nga awela.
Muomvi wilya wakwe Abulaamu asimula ku kumukomenkanya nga avwanga ati, “Napapata mpeko utumanzi twamu nsembo yako imwe.”
Mukazyana wilya avwanga ati, “Mukwai nayamwe,” nga zuwazuwa atembeleka insembo amupeela amanzi amwa.
Lyene lino wamala kumwa Labeka avwanga ati, “Namaletela ni ngamila zyako amanzi zimwe ndi muno zikulondela.” 
Acino zuwazuwa aitulwila amanzi mu mulangu uno inyama zikamwelamo, asimula aswilila ku cifula ku kusemba amanzi nayauze, nga asembelezya amanzi mu mulangu mpaka ngamila zya muomvi wakwe Abulaamu zimwa zyonsi. 
Muomvi wakwe Abulaamu ala akumulolekesya cimyamya kuti alole ndi Yawe watamupeela cino walondanga.
Lino Labeka wamala kumwesya ngamila, muomvi wakwe Abulaamu atoola cipini cakwe Zaabu camutengo ukome amuzwika pa mpuno, nu tuwangili twakwe zaabu twiili amuzwika ku makasa. 
Amuzya ati, “Uzye so aweni? Napapata unene. Uzye ku mwinu kuli umuputule kwa kulala nene na antu yane?”
Umukazyana azumila ati, “Tata a Betuele, umwana umonsi wakwe Nawoli muli Milika.” 
“Tukweti ivyakulya vya viteekwa ivivule kumwitu, nga nu muputule wakuti mungikalamo akuno uli.”
Lyene muomvi wakwe Abulaamu afukama pansi, apepa Yawe. 
Avwanga ati, “Lumbanyini Yawe, Leza wa musambazi wane Abulaamu, wino watafikilizya ulayo wakwe nu utailo ukulu. Leza watantungulula ku ng'anda ya mwina wa musambazi wane.”
Mukazyana asimwilila kuli nyina nga amulondolwela lyasi lyonsi. 
Lyene Labeka wakweti kalume wakwe, zina lyakwe a Labani. Labani afumila panzi asimwilila ku cifula ku muomvi wakwe Abulaamu. 
Lino walola cipini pa mpuno yakwe Labeka kaci wakwe, nga nu tuwangili twiili ku makasa, na vino uvwile kaci wakwe akunena nyina vino umuntu wilya wamunenyile, apita aya ukwali muomvi wakwe Abulaamu amuzana aimi pipi ni ngamila zyakwe. 
Nga avwanga ati, “Izangini twapita. Wewe uli muntu wino Yawe watapolelela. Uzye pacani cino wimilila kunzi kuno? Nemo ninkuteyanyizizya muputule, nupya kuli ni ncende ya ngamila zyako.”
Acino muomvi wakwe Abulaamu aya ku ng'anda ilya, na Labani afumya iviya pa nsizi zyangamila, azipela ni sote zyalya. Nga aleta na manzi akuti muomvi wakwe Abulaamu na antu yakwe yafulale ingazo. 
Lino cakulya cateyanyiziwa, mwenyi wilya avwanga ati, “Insikulya suka ntale ndande icindesile.”
Atandika kuvwanga ati, “Nene muomvi wakwe Abulaamu.” 
Yawe wapolelela umusambazi wane cuze, nga wene wataya umukama. Wamupeela imfwele ni ng'ombe, siluva na zaabu, aomvi aonsi na anaci, nga na yapunda ni ngamila kwene. 
Sala umuci wa musambazi wane wavyalila Abulaamu umwana umonsi mu ukote, lyene umusambazi wane wapeela umwana icuma consi. 
Musambazi wane wanenyile kulaya nu mulapo kuyela ilamulo lyakwe. Nga wavwanzile ati, “Utaca ulondele umwana wane mukazyana wakutwala ukufuma mu mpanga ya Kenani, mukwene muno nkwikala. 
Lelo uce uye ku aluko lwakwe tata, ku akazi kane akuno ukalondele Isaki umuci.” 
Lyene inuzya umusambazi wane inti, “Uzye cilaya uli ndu mukazyana waca wakana ukwiza nani kuno?”
Nawe wangaswike ati, “Yawe wino nkayela lyonsi, alatuma mungeli wakwe kunuli ku kwazwa kulondela umwana wane umonsi umuci ukufuma ku aluko lwane, ku akazi kakwe tata. 
Ulaya sile wakaele ku mulapo ndi waca wafika ku akazi kane, nanti nga aliyo yakana ukukupeela umukazyana, nalyo kwene ulaya uwakaele ku mulapo wane.”
“Lino nalinafika pa cifula ilelo, nalinapepa nati, ‘We Yawe, Leza wa musambazi wane Abulaamu, napapata ngazwe kuti nzane cino nkulonda mu ulendo wane. 
Pano ndi apa cifula. Lino mukazyana amaiza ku kusemba amanzi, namamulenga inti, “Mpeko amanzi akumwa amu nsembo yako.” 
Ndi wiza wazumila nupya wapeela ni ngamila zyane amanzi, wiyo aye ali mukazyana wino wansolwela ukuya umuci wakwe Isaki umwana umonsi wa musambazi wane.
“Lino ntacili male kupepa mu mwenzo wane, indola Labeka akwiza ni nsembo pa ciye, akwiza ku cifula ku kusemba amanzi. Imvwanga kunoli inti, ‘Mpela amanzi imwe.’
“Nawe zuwazuwa atembeleka insembo, azumila ati, ‘Mwaa, namapeela ni ngamila zyako amanzi zimwe.’ Nali namwa, nga nawe apeela ni ngamila kwene amanzi.
“Lyene imuuzya inti, ‘Nga so aweni?’
Lyene imfukama pansi nu kupepa kuli Yawe. Indumbanya Yawe, Leza wakwe Abulaamu umusambazi wane wino watantungulula ningo ku ng'anda ya mwina wakwe, kuno niza nazana umwizikulu wa mwina wakuti akaye ali muci wa mwana wa musambazi wane. 
Acino ndakai mwemo munene ndi muli nu kulanga uluse nu utailo ku musambazi wane nanti foo, pakuti imanye vyakucita.”
Labani na Betuele yazumila, nga yati, “Pakuti umulandu uu wafuma kuli Yawe, asi sweswe tuli nu kupingulapo cimwi. 
Labeka auwi musende mupite nawe. Leka akaye umuci wa mwana wa musambazi wako ndi vino Leza watalanda.”
Lino muomvi wakwe Abulaamu uvwa amazwi yao, afukama pansi afupime nga apepa Yawe. 
Lyene afumya zaabu ni viyembelo vyakwe siluva ni vizwalo apeela Labeka. Apela na mawila amutengo kuli kalume wakwe na kuli nyina.
Lyene muomvi wakwe Abulaamu na antu yakwe yalya cakulya nu kumwa, nga yalala indo kweneko.
Lelo kalume wakwe Labeka na nyina yavwanga yati, “Tala lekini mukazyana aikale naswe mulungu onga nanti amanda ikumi lyonga, alino mukapite.”
Lelo muomvi wilya nawe avwanga ati, “Mutandenga nikale. Yawe wataleka nzana cino napitile. Lekini mpite nswilile ku musambazi wane.”
Nga yamwasuka yati, “Lekini twame mukazyana tuvwe vino nawe amalanda.” 
Nga yama Labeka yamuuzya yati, “Uzye ukulonda ukupita nu muntu wi?”
Caleka yazumilizya Labeka nkazizyo ukupita, yamupeela nu muomvi umulezi wa kumusukilila, nga yakatuka ulendo pamwi nu muomvi wakwe Abulaamu na antu yakwe. 
Nga yapolelela Labeka na mazwi yaa:
Lyene Labeka na akazyana aomvi yakwe yaiteyanya vyonsi, yakwela ingamila zyao, yalondela muomvi wakwe Abulaamu, nga yapita.
Lyene Isaki aiza ku cifula camwangwa ukuti Beeli Laai Loi, nga wikalanga ku mpanga ya Lwanga lwa Negebu. 
Manguzi lino lyatemba Isaki aya aendezya ku vyalo alola ingamila zikwiza. 
Lino Labeka walola Isaki, aika pa ngamila yakwe, 
nga auzya muomvi wakwe Abulaamu ati, “Aweni wilya mu calo wataatukomanya?”
Lyene muomvi wakwe Abulaamu alondolwela Isaki vya ulendo wakwe na vino waile acita. 
Lyene Isaki asenda Labeka ukwi taalu ilyali ilyakwe nyina Sala, nga amutwala aya umuci wakwe. Isaki atemwa Labeka cuze cakuti atekeziwa na pa ulanda wa kufwilwa nyina.
Abulaamu watwite umwanaci namuze, izina lyakwe a Ketula. 
Ketula wamuvyalile Zimulani, Yokisyani, Medani, Midyani, Isyibaki na Syuwa. 
Yokisyani wali a Isi wakwe Syeba na Dedani, na ana yakwe Dedani aonsi yali aina Asyuli, aina Letusi na Leumi. 
Ana yakwe Midyani aonsi yali a Efa, Efeli, Hanoki, Abida na Elidaa. Yaa yonsi yali amu mupanda wakwe Ketula.
Abulaamu wasilile Isaki vyuma vyonsi vino wakweti. 
Lelo lino atali kuti afwe walanga wapaatula vyuma vimwi apeela ku ana amu aci yauze. Lyene ayafuntusya kuli Isaki ayatuma ukuya ikala ku mpanga yaku ufumondaka.
Abulaamu watenzi imyaka umwanda onga na makumi cinimbali na isano. 
Lyene Abulaamu afwa pa musinku wa kukota cuze, umukombe uwa myaka ivule. Nga yamuzika ukwaizi ivikolwe vyakwe. 
Ana yakwe Isaki na Isumeli yamuzika mwi cele lyamu Makipela, mu calo icali cakwe Efuloni, umwana umonsi wakwe Zoyali, umwina Hiti, ku ufumondaka wakwe Mamule. 
 Icalo cino Abulaamu wakazile ukufuma ku ina Hiti, amuno Abulaamu na Sala oili yazisilwe. 
Lino Abulaamu wafwa, “Leza apolelela Isaki uwatenzi pipi ni cifula cino camwangwa ukuti Beeli Laai Loi.”
Yaa ali amu mupanda wakwe Isumeli, umwana umonsi wakwe Abulaamu wino Haga umwina Eguputo, muzya wakwe Sala wamuvyalile.
Yaa ali mazina ya ana yakwe Isumeli aonsi mu kulondenkana kwao: Nebayoti wali iyeli lyakwe Isumeli, nga a Kedali, Adibeeli, Mibisamu, 
Misyima, Duma, Masa, 
Hadadi, Tema, Yetuli, Nafyisi na Kedema. 
Yaa ali ana yakwe Isumeli, nupya mazina yao yapilwe ku mizi nu ku ncende zya nsakwe zyao, intunguluzi ikumi na ziili ukulingana ni mitundu yao. 
Isumeli wakweti imyaka umwanda onga na makumi yatatu na cinimbali lino wafwile, nga yamuzika ukwaizi ivikolwe vyakwe. 
Ana yakwe Isumeli yatenzi pakasi ka mpanga ya Havila na Syuli, ku ufumondaka wa Eguputo, lwa kuya ku Asyuli. Yatenzi apalukane ukufuma ku ina yauze, ana yakwe Abulaamu.
Yaa ali amu mupanda wakwe Isaki, umwana umonsi wakwe Abulaamu. 
Isaki wali ni myaka amakumi yani lino watwite Labeka, umwana umwanaci wakwe Betuele, umwina Alamu mu mpanga ya Mesopotamya. Kalume wakwe Labeka a Labani, nga nawe kwene wali umwina Alamu. 
Umuci wakwe wali ng'umba, atakweti ana. Caleka Isaki wamupepelanga kuli Yawe. Yawe auvwa mapepo yakwe na Labeka asenda indilwa. 
Lino ana yatacili yavyalwe, yapunkana muze nu muze mu ndilwa, asuka Labeka ailizyanya ati, “Uzye pacani cino icintu cii cikucitikila vii kunondi?” Alino apita ku kupepa kuli Yawe, ku kumuuzya muno ciile.
  Yawe nawe amunena ati,
Lyene insita ifika yakuti avyale, nga avyala ana aonsi yampundu. 
Mwana wankolelo wali muyenzulukile, ni pipi lyakwe lyali wa cizwalo ca mavumbu. Amutemela izina ati a Esau. 
Muto wavilwe ala alemelile ikasa lyakwe ku kantunta kakwe silenzi caleka amutemela izina ati a Yakobo. Isaki wali ni myaka amakumi mutanda lino Labeka wamuvyalile ana.
Alumendo yalya yakula. Esau aya mulunzi mucenjele, waombelanga mu mpanga. Lelo Yakobo wali umutekelele, wasyalanga uku ng'anda. 
Isaki watemilwe Esau wakwe cimwi, pano walyanga inyama ya mpanga ino wakomanga amuletela. Lelo Labeka nawe watemilwe Yakobo.
Uwanda umwi Yakobo welekanga ilanda, nga Esau awela ukufuma ku kulunga. Wali ni nzala, 
nga anena Yakobo ati, “Namawa ulwezwe, mpeko musunyi uyenzu.” (Acino yamutemile yati, Edomu).
Yakobo aasuka ati, “Namakupeela ndi cakuti watala wampeela nsambu zya uyeli wako.”
Esau avwanga ati, “Cisuma! Ndi pipi nu kufwa, nga usuma ci uno nsambu zingancitila ndakai?”
  Yakobo amunena ati, “Utale ulape ukuti umampa nsambu zya uyeli wako.”
Lyene Yakobo amupeela umukate nu musunyi wi landa. Esau alya amwa, nga alino akatuka afumapo. Vii, ali vino Esau wasawisye nsambu zya uyeli wakwe.
Kwali cipowe nacuze mu mpanga ilya wakwe cici icali pa nsita yakwe Abulaamu. Isaki aya kuli Abimeleki, umwene wa ina Filisti ku Gelali. 
Lyene Yawe aloleka kuli Isaki, avwanga ati, “Utapita ku Eguputo, lelo ikala mu mpanga kwene ii, muno nakunena ukwikala. 
 Tala ikala kuno kwene, nga namakupolelela nupya namaya nawe. Ndapeela impanga ii yonsi kunuli nu ku amu mupanda wako. Ndafikilizya ulayo uno nacisile kuli so Abulaamu. 
Ndalenga ana yako kuvula wa ntanda zya mwiyulu, nupya ndayapeela impanga ii yonsi. Mitundu yonsi ili nu kunguzya kuti njipolelele wakwe vino natimpolelela ana yako. 
Ndakupolelela, pamulandu wakuti Abulaamu wanjelanga nu kusunga amasunde yane, malayo na malamulo yane.”
Caleka Isaki watenzi mu Gelali. 
 Lino aonsi aku Gelali yamuzya pa muci wakwe, avwanga ati, “Akaci wane. Wene atazumile ukuti Labeka u muci wakwe, pamulandu wa koopa ukuti aonsi akuku yangamukoma kuti yatwale Labeka, pano wali umuyembe cuze. 
Lino Isaki wikalako amanda yamwi, Abimeleki umwene wa ina Filisti, waile asungamila pansi mu nzota yakwi sano lyakwe, nga alola Isaki akumbite Labeka akumutonya mayele.” 
Lyene Abimeleki uca atuma akuya ama Isaki kwisano amunena ati, “Walola Labeka alinzile aye umuci wako. Pacani watile akaci wako?”
Abimeleki amuuzya ati, “Uzye cii cino wacita kunotuli icani? Pano iciya cakuti umwi uwamu antu yane alala nu wako, uyi uu wange utuponele, nupya ale wewe walenga.” 
Abimeleki apeela ilamulo ku antu yakwe ayasoka ati, “Wensi wino angacuzya umuntu wi nanti umuci wakwe, ali nu kukomwa.”
Isaki walimile ivyakulya mu mpanga ilya, nga mu mwaka ulya wazombwile maila umwanda ukuluta vino wakomile, pano Leza wamupolelile. 
Wene aya umukama, nga ni vyuma vyakwe ivisanduluka mpaka aya umukama apapela ukama. 
Aina Filisti iyaya nu uzuwa panoli pano wakwata ufyo wa mfwele nu wa ng'ombe ukulu cuze, nga na azya avule. 
Acino aina Filisti yazika ni vifula vino aomvi yakwe isi wakwe Abulaamu yimvile lino atacili afwe. 
Abimeleki anena Isaki ati, “Fuma mu mpanga itu. Wemo watukwata amaka ukutuluta.”
Lyene Isaki afumako, aya aikala mu cifoloma ca Gelali. 
Nupya afukula ni vifula vino imvile pa nsita yakwe isi Abulaamu nupya vino aina Filisti yazisile pacisila ca kufwa kwakwe Abulaamu, nga avitemela na mazina yano isi wavyamanga. 
Aomvi yakwe Isaki yimba cifula mu cifoloma yazana amanzi asenguluke. 
Cifula cici cileta kupazyanya pali yakacema ya ina Gelali na yakacema yakwe Isaki yala yakuti, “Amanzi akwitu!” Lyene Isaki atemela cifula cici izina ati Eseki, pamulandu wakuti yacitine ivikanza na aliwe.
Aomvi yakwe Isaki yimba cifula cuze, naco kwene cileta kupazyanya. Cifula cico Isaki acitemela izina ati, Sitina 
Asuka Isaki afumako aya kuze, nako aya aimba cifula. Kwene kutali kulemanila pa cifula cico. Caleka acitemela izina ati Leoboti, ala akuti, “Ndakai Yawe watatupela incende apavungulwike pa kwikala, nga na antu itu yalasanduluka mu mpanga kwene ii.”
Isaki afuma kuku aya ku Belisyeba. 
Uwanda uwa kwene usiku Yawe aloleka kunoli amunena ati, “Nene Leza wakwe so Abulaamu. Utuvwa intete indi nawe. Namakupolelela nu kukupeela ana avule, pamulandu wa ulayo uno nalavile muomvi wane Abulaamu.” 
Isaki akuula kavuwa kuku nga apepa Yawe. Nga aimika itaalu lyakwe, na aomvi yakwe yimba ni cifula.
  Abimeleki afuma ku Gelali ukwizalola Isaki, wali pamwi na Auzati inkombe yakwe, na Fikoli musika mukalamba wa vita vyakwe. 
Isaki ayuzya ati, “Uzye pacani cino ndakai mwiza ku kundola, lelo lino mwali anisi yane mwanzinzile mu mpanga inu?”
Lyene yaasuka yati, “Pano pali ndakai twamanya ukuti Yawe ali nawe, nga nupya twatitwelenganya ukuti palinzile ukuya cipangano pakasi kakwe wewe naswe. Tukulonda kuti ulaye 
ukuti utalatuzanza ndi vino swemo tutakuzanzile. Twali nu luse kunuli tuleka upita mutende. Ndakai caticimanyika vino Yawe wakupolelela.” 
Isaki ayateyanyizizya cimulo, nga yalya nu kumwa. 
Uca katondotondo cila muntu alapa nu kulaya, alino Isaki apakasyanya nayo muli ucuza.
Uwanda kwene ulya aomvi yakwe Isaki iza kunoli yamunena vyapa cifula cino yimbanga yati, “Twatituzana amanzi.” 
Alino atemela cifula cici izina ati, “Syiba. Uli mulandu uno nilelo cifulo cici cicili cikaamwa Belisyeba.”
Esau wali ni myaka amakumi yani lino watwite Yudifi umwana umwanaci wakwe Beeli, mwina Hiti, nga watwite na Basemati umwana wakwe Eloni, mwina Hiti. 
Aci yaa oili yaletile Isaki na Labeka ulanda.
Isaki wakosile apafula. Lyene aama Esau iyeli lyakwe amunena ati, “Mwanane!”
Isaki ati, “Watulola ukuti ni nkota, ningafwa insita ili yonsi. 
Lyene tola vyanzo vyako, ulapwa ni mivwi, kalunge mu mpanga unkomele inyama. 
Wize weleke inyama imwi mu musango uno natemwa, nga undetele ndye. Ndi niza nalya nga nize nkupolelele lino ntacili imfwe.”
Labeka fwandi ala akutezya lino Isaki walandanga na Esau umwana wakwe umonsi. Caleka lino Esau waile mu mpanga ku kulungila isi nyama, 
Labeka anena Yakobo ati, “Nalinuvwa vino so walakunena Esau ati, 
‘Kalunge ulete inyama, nga unjelekele imwi indye. Indi nu kwiza kupolelela pa manso yakwe Yawe lino ntali imfwe.’ 
Ndakai mwanane, uvwikisye ningo nu kucita cino namakunena. 
Yanga ku viteekwa ukasolole utumbuzi twiili twine, ulete kunondi kuti nize neleke cakulya icili wakwe cino so watemwa. 
Wize utwale kuli so kuti alye, nga akupolelele lino atacili afwe.”
Lelo Yakobo anena nyina ati, “Wamanya vino Esau wakwata ipipi. Lelo nemo umwili wane utelepe. 
Tata amaiza ampalapasye nu kumanya vino nkumutumpika, lyene namaiza njiletele citipu mucifulo ca upolelelo.”
Labeka amunena ati, “Citipu consi ciye panondi, mwanane cita cino nakunena. Pita kalete imbuzi kuno.” 
Caleka Yakobo apita aya aleta imbuzi, yiiza yakoma, nga aeleka cakulya cino Isaki watemilwe. 
Lyene Labeka atoola ivyakuzwala vyakwe Esau visuma vino wasunzile mu ng'anda azwika Yakobo. 
Amwikila ni mpapa ya mbuzi ku makasa yakwe, alino nu mu nsingo muno atali nu upipi. 
Amupeela cakulya cino welike ningo nu mukate ati twala kuli so.
Lyene Yakobo aya kuli isi amunena ati, “Tata!”
Yakobo aasuka ati, “Anene Esau iyeli lyako. Natincita cino wali unenyile ukucita. Napapata katuka wikale, nga ulye cakulya cino naleta kunuli pakuti umpolelele.”
Isaki auzya umwana wakwe umonsi ati, “Uzye waya wakoma zuwa uli nyama, we mwanane?”
Isaki anena Yakobo ati, “Nakupapata palamila pipi pakuti nkuleme. Uzye umucumi wewe mwanane Esau nanti foo?” 
Yakobo apalamila isi, nga isi lino wamupalapasya avwanga ati, “Izwi lyako likuuvwika ngati ilyakwe Yakobo, lelo makasa yakuvwika ngati a Esau.” 
Atilwike ukuti a Yakobo, pano wali ni pipi ku makasa yakwe, wakwe Esau. Alino Isaki atandika ukumupeela upolelelo. 
Lelo nupya amuuzya ati, “Uzye mu cumi wewe mwana wane Esau?”
Isaki ati, “Mwanane, ndetela inyama yako imwi kuti indye, nga lyene namakupolelela.” Lyene Yakobo amuletela inyama nga nawe alya. Alino amutwalila waini nga nawe amwa. 
Lyene isi amunena ati, Mwanane, palama pipi untonsole. 
 Lino wapalama kuti amutonsole Isaki anunsya lyena lya vizwalo vino Yakobo wazwite, nga amupolelela ati,
Si Mwene Leza akupeele imvula ukufuma kwiyulu,
  Si mitundu ni nko zyonsi zyakutumikila,
Lino Isaki wamala kumupolelela, Yakobo afumapo nga Esau nawe alino afika ukufuma ku kulunga. 
Nawe kwene aeleka cakulya icisuma atwala kuli isi ati, “Tata napapata katuka ulye kanyama kampanga, ne mwana wako naleta. Ndulye pakuti umpolelele.” 
Isaki amuuzya ati, “Uzye wewe weni?”
Isaki atandika kuzakaza wakwe cimwi nga avwanga ati, “Nga fwandi aweni lyene uwali wakoma inyama nu kuleta kunondi? Natindya lino utali kuti wize. Nalinamupolelela. Caleka upolelelo waya uwakwakwe pe.”
Lino Esau uvwa vivyo alila nu kulosya kwa ulanda ati, “Tata, umpolelele nani kwene!”
Isaki avwanga ati, “Munyonko wali wiza wantumpika. Wataiza asenda upolelelo wako.”
  Esau avwanga ati, “Lino lyaya iila lyakwe ciili lino wantumpika. Endi, acino izina lyakwe a Yakobo. Watozile nsambu ya uyeli wane, nga nilelo wampokolola nu upolelelo wane. Tata uzye utasileko umwi?”
Isaki aasuka ati, “Nimucita umwene wako mpiti, nupya ni ncita aluko lwakwe yaye aomvi yakwe. Nimupeela imbezu ni viseekwa na waini. Mwanane kusi nanti cimwi cino ningakucitila!”
  Esau atwalilila kupapatila isi kuti amupolelele nanti upolelelo onga sile, ati, “Tata, si mpolelele nani kwene!” Lyene Esau alila nu kupooma wakwe cimwi.
  Alino Isaki amunena ati,
  Mu lupanga umulaya wikazi wako,
Esau apata Yakobo pamulandu wakuti isi wamupolelile, nga aelenganya ati, “Insita yakulosya tata yatipalama pipi. Lino insita ya kulosya ilasila, ndakoma Yakobo.”
Lelo Labeka uvwile kupanga kwakwe Esau, nga anena Yakobo ati, “Uvwa kuno, solenzi akupanga kuti ace alandule akukome. 
Mwanane, lyene ndakai cita cino namakunena. Mwanane ukwaula ukusumba insita katuka pita kwakwe nyokolume Labani ku Halani. 
Ukikale nawe pa nsita imwi kufika lino solenzi wawezya umwenzo. 
Lino munyonko waca wawezya umwenzo nu kwilila vyonsi vino wacita kunoli, alino ndatuma umwi kuti aize akuwezye. Uzye pacani ningaleka kuti mwe ana yane muce mukomane uwanda onga, yanamwe?”
Labeka anena Isaki ati, “Nemo caticimfulila nupya natonta na aci yakwe Esau ainamasi. Ndi cakuti na Yakobo kwene angatwala wenga uwamu ina Hiti, ale lyene cinganzipila ukufwa.”
Acino Isaki aama Yakobo nga amupolelela, alino amunena ati, “Utange utwale umwanaci mwina Kenani. 
Katuka upite kwakwe sokulu Betuele, ku Mesopotamya, akuno ukatwale umwanaci uwamu avyala yako, ana yakwe Labani nyokolume. 
Si Mwene Leza Wamaka yonsi akupolelele akupeele nu uvyazi uce usanduluke uye imitundu ingi! 
 Nupya akapolelele na ana yako kwene vino wapolelile sokulu Abulaamu. Ace alenge kuti ukapyane impanga ii ino nkaikalamo wa mwinamasi, impanga ino Leza wapile kuli Abulaamu.” 
Pacisila ca mazwi yaa, Isaki atuma Yakobo ku Mesopotamya kuli Labani, umwana umonsi wakwe Betuele umwina Alamu, kalume wakwe Labeka, nyina wakwe Yakobo na Esau.
Esau auvwa ukuti Isaki watapolelela Yakobo nu kumutuma ku Mesopotamya akuno akalonde umuci wakutwala. Esau nupya amanya ukuti Isaki apakupolelela Yakobo wamupeezile ilamulo kuti atezya kutwala umwanaci mwina Kenani, 
amanya navino Yakobo watayela isi na nyina nu kuti wataya ku Mesopotamya. 
Lyene Esau asininkizya ukuti isi Isaki asilonda anaci amu Kenani. 
Caleka Esau aya kuli Isumeli nga atwala Maalati umwana umwanaci wakwe Isumeli, nupya umwizikulu wakwe Abulaamu. Kalume wakwe Maalati wali a Nebayoti.
Yakobo afuma ku Belisyeba, nga atenuka aya ku Halani. 
Lino ilanzi lyawa afika pa ncende imwi yamuzilo, akuula insakwe apano alala, atoola iwe acita musamilo nga akasula. 
 Alota akulola mutanto, ala cisinte cakweo cimikwe pansi nu lutwe lwauko lusintilile umwiyulu, nga na angeli yakwe Leza yamwi yakwika na yamwi yakukwela penepo. 
 Mwene aimilila pipi nawe avwanga ati, “Nene Yawe, Leza wakwe Abulaamu na Isaki. Ndapeela impanga muno uizi kunuli nu ku amu mupanda wako. 
 Ndalenga kuti ana yako yavule wa musensenga uwamu nkumba yakwe Yemba. Ana amu mupanda wako yalasalangana ukuya mu ntunga zyonsi izya nsi. Kupitila munuli nu mu amu mupanda wako indapolelela antu amu nko zyonsi. 
Ndakucingilila konsi kuno ulaya, nupya ndakuwezya ku mpanga kwene ii. Intalakusya mpaka nkafikilizye vyonsi vino nakulaya.”
Lino Yakobo wazyuka avwanga ati, “Mucumi Yawe ali pa cifulo ci, nani ntacimanyile!” 
Auvwa intete nga avwanga ati, “Owe cifulo ci icakoopa! Cilinzile ukuya ing'anda yakwe Leza ni mpongolo ya kuila kwiyulu.”
Yakobo akatuka katondotondo. Atoola iwe lino wasamile, alimika nu kulicita ciusizyo. Lyene aitilapo na mafuta, alipaatula kuti liye lyamuzilo. 
Atemela cifulo cici izina ati Betele. (Lelo umusumba ulya mpiti wamwangwa ukuti Luzi.)
Lyene Yakobo alaya nu mulapo kuli Yawe ati, “Ndi ulaya nani nu kuncingilila mu ulendo wane uno nkweti, nu kumpela ivyakulya ni vyakuzwala, 
nupya ndi naca nawela ulumi kuli tata, lyene ulaya Leza wane. 
Iwe lii lya ciusizyo lino nimika paa, lilaya cifulo ca kukupepela penepo, nga ndakupeela icikumi muli vyonsi vino ulampa.”
Yakobo atwalilila nu ulendo wakwe, alungama ku mpanga yaku ufumondaka. 
Aiukila ukuti wafika pa cifula icali mu calo, na maufyo yatatu yala yaizi pambali ya cifula. Papa kwene apano yamwesyanga imfwele, ni cifula cakweti ntupiko yi we likulu pa mulyango. 
Lyonsi lino maufyo yonsi iza yakolongana papa, yakacema yakunkulusya iwe, yayula mulyango wa cifula nga yamwesya imfwele. Lino yamala kuzimwesya yaswilizya iwe pa cifula.
Yakobo auzya yakacema ati, “Yacuza yane, uzye mufumile kwi?”
Nupya Yakobo ayuzya ati, “Uzye mwamanya Labani, mwizikulu wakwe Nawoli?”
Yakobo nupya ayuzya ati, “Uzye ali ningo?”
Yakobo ayanena ati, “Nga vino ucili musanya ni nsita yakuwezya mfwele itali ifikile, uzye pacani cino mutangazimwesya amanzi nu kuziswilizya zikalya?”
Yakacema yaasuka yati, “Tutangacita cico mpaka zyonsi ziza zyakolongana nga tufumyapo ntupiko yi we, lyene tutapa nga tuzimwesya.”
Lino Yakobo acili akulanda na yakacema Lakeli afika nu ufyo wa mfwele zyakwe isi. 
Lino Yakobo walola Lakeli muvyala wakwe ali ni mfwele zyakwe isi Labani, asimwilila ku cifula, afumyapo ciliwe nga amwesya imfwele amanzi. 
Lyene Yakobo atonsola Lakeli nga atandika ukuponya minsozi pamulandu nu luzango. 
Anena Lakeli ati, “Nene mwana wakwe Labeka wakazi kakwe so.”
Nga lino isi uvwa amazwi yapa mwipwa wakwe Yakobo, asimula ukuya mukomanya, amuzengela amutonsola amutwala ku ng'anda. Lyene Yakobo alandila Labani vyonsi ivyacitike. 
Labani amunena ati, “Ee, mucumi wewe wazi wane.” Yakobo aikala mwakwe Labani umwezi onga.
Labani auzya Yakobo ati, “Utange wambombela sile kwaula kulipilwa pamulandu wakuti wewe wakazi kane. Unene uzye azinga zino ungatemwa kuti nkulipe?” 
Labani wakweti ana yakaci yaili, zina lyakwe nyinalenzi wali a Leya, nu muto a Lakeli. 
Leya wakweti manso afutalile. Lelo Lakeli wali wa caata cisuma nupya muyembe.
Yakobo atemwapo Lakeli nga ati, “Namakuombela imyaka cinimbali pa mwana wako munono, Lakeli.”
Labani ati, “Ningatemwa kumupeela kunuli ukuluta kumupeela ku muntu muze. Ikala kuno nani.” 
Caleka Yakobo aombela Lakeli imyaka cinimbali, ni nsita yonsi kunoli yali wa manda yanono. Pano wamutemilwe cuze.
Lyene Yakobo anena nyinalume ati, “Imyaka yatikumana leka ntwale umwana wako.”
Acino Labani ateyanya cimulo cawinga nga aama antu yonsi aku ncende ilya kwiza ku winga. 
Lyene usiku Labani mucifulo cakupeela Lakeli kuli siwinga amupeela Leya nyinalenzi, nga Yakobo amanya Leya. 
Labani apeela Zilipa muzya wakwe mukazyana kuli Leya kuti amuombela.
Katondo lino waca nga Yakobo alola vino a Leya awino watatwala. Anena Labani ati, “Uzye pacani cino wacitila ca musango uu kunondi? Uzye ntakuombile kuti umpeele Lakeli? Uzye fwandi pacani cino wacitila ucenjezi kunondi?”
Labani aasuka ati, “Pano cisi camu lutambi lwitu ukutwalizya umuto lino nyinalenzi atali atwalwe. 
Lolela umulungu upite uwa winga ndakupeela na Lakeli kwene ndi wazumila ukuombela imyaka nayuze cinimbali.”
Yakobo azumila. Lino amanda cinimbali ya winga yasila, Labani amupeela Lakeli kuti aye umuci wakwe. 
Labani apeela Bilaa muzya wakwe mukazyana kuli Lakeli kuti amuombela. 
Caleka Yakobo atwala na Lakeli kwene, nga amutemwisya ukuluta Leya. Lyene aombela nyinalume imyaka nayuze cinimbali.
Lino Yawe walola ukuti Yakobo watemwa Lakeli ukuluta Leya, apeela Leya ukwasi, lelo Lakeli aya ng'umba. 
Leya asenda indilwa nga avyala umwana umonsi. Avwanga ati, “Yawe watalola ucuzi wane, acino lyene uwane amantemwa. Acino atemela umwana izina ati a Lubeni.”
Leya asenda indilwa nayuze avyala umwana umonsi namuze. Alino avwanga ati, “Yawe wampeela umwana umonsi pano wamanya vino ntatemwikwa. Acino atemela umwana izina ati a Simeoni.”
Nupya kwene asenda indilwa, nga lino wavyala umwana umonsi avwanga ati, “Ndakai uwane amantemwa cuze, pamulandu wakuti natimuvyalila ana aonsi yatatu.” Acino atemela umwana izina ati a Levi.
Nupya kwene asenda indilwa, nga lino wavyala umwana umonsi avwanga ati, “Ndakai namalumbanya Yawe.” Acino atemela umwana izina ati a Yuda. Lyene ni kwata litala limilila.
Lelo lino Lakeli walola ukuti atakuvyalila Yakobo ana, aya nu uzuwa pali nyinalenzi, nga anena Yakobo ati, “Mpela ana, nanti mfwe!”
Yakobo asokela Lakeli nga amunena ati, “Ntangentole cifulo cakwe Leza uwakulenga ukuya ng'umba.”
Lyene Lakeli aasuka Yakobo ati, “Tola Bilaa, mukazyana wane muzya, umutwale kuti akuvyalile ana nalela. Nani ningaya nyina mwana kupitila munoli.” 
Caleka apeela Bilaa muzya wakwe kuli Yakobo, nga nawe amutwala. 
Bilaa asenda indilwa, nga avyalila Yakobo umwana umonsi. 
Lakeli avwanga ati, “Leza waputwila umulandu ku lusansa lwane. Watauvwa ipepo lyane nu kumpela umwana umonsi.” Caleka amutemela izina ati a Dani. 
Bilaa muzya wakwe Lakeli nupya asenda indilwa, avyalila Yakobo umwana umonsi wakwe ciili. 
Lakeli avwanga ati, “Nacimvya ulwi wane wa maka wapali nene na mangulenzi.” Caleka amutemela izina ati Nafutali.
Lino Leya walola ukuti ikwata lyasila, apeela Zilipa muzya wakwe kuli Yakobo kuti aye umuci wakwe. 
Lyene Zilipa avyalila Yakobo umwana umonsi. 
Leya avwanga ati, “Nakwata ulongo.” Caleka amutemela izina ati a Gadi.
Zilipa muzya wakwe Leya avyalila Yakobo umwana wakwe ciili umonsi. 
Nga Leya avwanga ati, “Endi, vino nazanga! Na anaci yanji yamangama yati luzango.” Caleka amutemela izina ati a Asyeli.
Mu nsita yakuzombola ingano Lubeni waile ku vyalo, nga azana mandaleki,  aletela Leya. Lakeli anena Leya ati, “Napapata mpeko mulembo wa uvyazi ni citemwiko uno umwana wako wataleta.”
Leya aasuka ati, “Umalapila! Uzye utampoka wane? Lyene ukulonda kuti umpoke na mandaleki wino Lubeni umwana wane umonsi wandondela.”
Walanga lino Yakobo akufuma ku vyalo manguzi, Leya amukomanya nga amunena ati, “Ilelo ulinzile ukulala nani, pamulandu wakuti natindipila pakupeela umuci unji mandaleki wino umwana wane umonsi wandondela.” Caleka Yakobo waile alala na Leya usiku ulya.
Leza nawe aasuka ipepo lyakwe Leya, nga nawe asenda indilwa avyala umwana umonsi. 
Leya avwanga ati, “Leza watampela cilambu pa kupeela muzya ku wane.” Caleka atemela umwana izina ati a Isakali.
Leya nupya asenda indilwa, nga avyalila Yakobo umwana umonsi wakwe mutanda. 
Lyene Leya avwanga ati, “Leza watampela uwila usuma, lyene uwane alantemwisya pano natimuvyalila ana aonsi mutanda.” Caleka amutemela izina ati a Zebuluni. 
Pacisila nupya avyala umwana umwanaci, nga amutemela izina ati a Dina.
Lyene Leza atilile Lakeli, acino azumila ipepo lyakwe, aleka kuti lyene angavyala ana. 
Lakeli asenda indilwa avyala umwana umonsi. Avwanga ati, “Leza watamfumya mu kuzewana kwa kuntavyala.” 
Nga amutemela izina ati a Yosefu, nga avwanga ati, “Yawe, si ungampeela umwana namuze umonsi.”
Pacisila ca kuvyalwa kwakwe Yosefu, Yakobo anena Labani ati, “Leka mpite nswilile kumwitu. 
Mpeko aci yane na ana yano nalonka pa kukuombela, nga nani namapita. Wacimanya cuze vino nakuombela.”
Labani amwaasuka ati, “Leka ndandepo izwi. Ndi wantemwa utapita pano napendola nu kuzana vino Mwene Leza wampolelela mulandu uno twaya nawe pamwi. 
Caleka ungalanda malipilo yako, nga nani namalipila.”
Yakobo amunena ati, “Wamanya ningo insita ino natinkuombela na vino iviteekwa vyako vyativisanda pamulandu wa usunzi wane. 
Pa vinono vino wakweti lino ntali nize vyativivulilako cuze, na Yawe watakupolelela pamulandu wa usunzi wane. Lyene insita yatifika yakuti nani nkailolela nemwisikulu.”
Labani auzya Yakobo ati, “Uzye icani cino namakulipila?”
Ilelo leka mpituluke mu viteekwa vyako vyonsi, kupaatula imfwele zyonsi zitifi ni zya maalamaala, nanti imbuzi izili na matonitoni nanti maalamaala. Yaa, ali malipilo yano nkulonda. 
Manda akwiza ulazana ndi nene wacumi. Lino uli nu kwiza nengula pa malipilo yane, ndu ulazana nkweti imbuzi itakweti matonitoni nanti maalamaala, nanti imfwele yonga isi itifi, ulamanya ukuti iiye.”
Labani azumila ati, “Cisuma tulacita cino walanda.” 
Lelo uwanda kwene ulya Labani wene aya afumya yasawe yonsi a mingololozi na matonitoni nga afumya na yanyinambuzi yonsi a maalamaala. Afumya ni mfwele zyonsi zitifi apeela ana yakwe aonsi kuti yazisunga. 
Lyene apita ukufuma kuli Yakobo asenda iviteekwa vivyo ukuya kutali kwa lwendo lwa manda yatatu. Yakobo asyala ni viteekwa vino nyinalume wasile.
Alino Yakobo aya atema misambo iyisi ya miti iyakolana ni mifungo, na makole na yanamunsi nga aiza afopola kuti yaloleka iya mingololozi itiswe. 
Nga atoola imiti ino wafopwile aisansanta kuzingulusya imilangu ino iviteekwa vyamwelanga mwenemo amanzi pa cifula. Cino wacitile vivyo pano lino iviteekwa viizanga ku kumwa amanzi alino vyakwelananga. 
Iviteekwa vyakwelananga ala vikulolekesya ku mingololozi ya miti ifopole, nga pali pa kuvyala twana utwa mingololozi, nu twa maalamaala, nu twa matonitoni.
Avino Yakobo wapaatulanga ana ya mfwele na ambuzi iyaya yonga, lelo zyasyala aya azyuminkanya na zyakwe Labani zya maalamaala ni zitifi. Mu musango uu amuno wene wasandulwile ufyo wakwe nu kuupaatula ku ufyo wakwe Labani.
Lyonsi lino iviteekwa iviine vyakalume ndi vimalonda vyakaci, Yakobo waviiletanga pipi ni miti ifopole. 
Lelo atikanga misambo ku nkolelo lino iviteekwa vyonde vikulondelwa. Caleka iviteekwa vyonde vyonsi vizile viya vyakwe Labani nga iviine vyonsi viya vyakwe Yakobo. 
Mu musango kwene uu amuno Yakobo wizile aya umukama wakwe cimwi, akwata iviteekwa vivule cuze, na aomvi anaci na aonsi, ni ngamila na yapunda.
Yakobo auvwa ukuti ana yakwe Labani aonsi yakuti, “Yakobo watatoola vintu vyonsi ivyali vyakwe tata. Watazana ukama ukufuma kuli vino tata wakwata.” 
Nawe kwene Yakobo waciweni vino ulukundo lwakwe Labani panoli lukucepa, asi vino wali pakutandika. 
Lyene Yawe anena Yakobo ati, “Pita swilila ku mpanga yakwe so nu ku aluko lwako, lelo ndaya nawe.”
Caleka Yakobo watumile izwi kuli Lakeli na Leya ukuti yangamukomanya ku vyalo kuno wacemelenga iviteekwa. 
Ayanena ati, “Nemo natincizana ukuti so atacikweti lukundo luno wali nalo kunondi, lelo Leza wakwe tata waya nani. 
Mweili mwamanya ningo ukuti naombela so na maka yane yonsi. 
Lelo wene wansomba nu kucefya malipilo yane maila ikumi. Lelo Leza atamuzumilizye kuti ancise. 
Lyonsi lino Labani wanena wati, ‘Iviteekwa vyonsi vya maalamaala vilaya ali malipilo yako,’ Ala lyene iviteekwa vivyo vyonsi vimavyala ana a maalamaala. Ndi wati, ‘Iviteekwa vyonsi vya mingololozi vilaya ali malipilo yako,’ ala lyene iviteekwa vivyo vyonsi vimavyala ana a mingololozi. 
Caleka Leza waatola iviteekwa vyonsi ukufuma kuli so nu kupeela kunondi.
“Mu nsita ino iviteekwa vikaya na mayele nakweti ciloto, nga naweni ukuti utwana tukuvyalwa utwa mingololozi, utwa matonitoni, nu twa maalamaala. 
Mungeli wa Mwene Leza avwanga kunondi mu ciloto ati, ‘Yakobo.’ Nani naasuka inti, ‘Mukwai.’ 
Nga avwanga ati, ‘Silola, yasawe yonsi akulondela zyakaci a mingololozi, a matonitoni, a maalamaala. Nene natindeka kuti avino cicitike pamulandu wakuti natindola vino Labani akucita kunuli. 
 Anene Leza wino walolike kunuli ku Betele, kuno watozile iwe witilapo amafuta, ulizilizya kuti liye lyamuzilo ni ciusizyo, nga ulapa nu mulapo kunondi. Acino ndakai iteyanye fuma ku mpanga iyo uswilile ku mpanga yakumwinu.’”
Lakeli na Leya yaasuka Yakobo yati, “Tutacikwetiko wankanyo mu vyuma vyakwe tata mu vyaupyanyi. 
Tata akatulola wa inamasi. Watupomile nga ni mpango zya pali sweswe walya wamala. 
Acino vyuma vyonsi vino Leza watatola ukufuma kuli tata ivyakwitu na ana itu. Wemo cita cino Leza watakunena ukucita.”
Lyene Yakobo ateyanya ulendo wa kuswilila kuli isi Isaki ku mpanga ya Kenani. Akwezya ana na aci yakwe pa ngamila. 
Akolezya na maufyo ya viteekwa vyakwe, asenda ni vyuma vino walonsile mu mpanga ya Mesopotamya.
Insita ilya Labani walanga wapita ku kusenya imfwele mavumbu, na lino atalipo Lakeli asyala aiya tuleza tuluwi twamu ng'anda mwakwe Labani, isi. 
Yakobo watumpike Labani mwina Alamu, pakumufisa ukuti akulonda ukupuuka. 
Apuuka asenda na vyonsi vino wakweti, nga aya alamba Luzi lwa Yufulate alungama ku myamba ya Gileadi.
Lino papita amanda yatatu antu yanena Labani ukuti Yakobo wapuuka. 
Labani akonganika antu yakwe nga yamulondelela pa manda cinimbali mpaka yazana Yakobo ku mpanga ya myamba ya Gileadi. 
Usiku ulya Leza aloleka kuli Labani mu ciloto nga amunena ati, “Utekele utezya kulandapo izwi nanti limwi kuli Yakobo.”
Labani wazanyile Yakobo watakuula insakwe mu myamba yaku Gileadi. Labani pamwi na akazi kakwe iyimika amataalu yao mumu kwene mu myamba iya.
Labani anenola Yakobo ati, “Uzye pacani cino wantumpikile, nu kusenda ana yane kwati anaci alemwa mu nkondo? 
Uzye pacani cino wantumpikile nu kupuuka ukwaula kumpakasya? Ala unena ukuti ukupita, ngano nakupakisye upita nzila yako ule ukusansamuka nu kwimba kwa kukonkelezya ingoma na yababatoni. 
Utalesile na kuti ntonsole aizikulu yane inti tukateni. Wacisile ca kutumpa! 
Indi na maka yaku kucisa, lelo usiku wilelo Leza wakwe so wali wansopa wati, ‘Utezya kulandapo izwi nanti limwi kuli Yakobo!’ 
Nimanya mulandu uno wapitila, ukulondesya kuwela kumwinu. Lelo, uzye pacani cino wangiila tuleza twane?”
Yakobo aasuka ati, “Pamulandu wakuti nali ni ntete zyakuti nalimwi wange umpokolole ana yako. 
Lelo ndi ungazana munotuli umwi ali na tuleza twako ale ali nu kukomwa. Pa manso ya antu yane nga yakambone, londa nu kuzana consi cingaya cakwako nu kutoola icili cako. Yakobo atamanyile ukuti Lakeli walanga wiya tuleza.”
Labani aingila mwi taalu lyakwe Yakobo nu kulonda, afumamo aya mwi taalu lyakwe Leya nu mu mataalu ya anaci azya. Lelo atazanyilemo tuleza twakwe. Pacisila aya mwi taalu lyakwe Lakeli. 
Lakeli walanga watatola tuleza twamu ng'anda yakwe Labani tuno wivile atufisa pa cikalilo, pa nsizi ya ngamila aikala napo. Labani asakaula mu viya vyali mwi taalu lyakwe Lakeli, lelo atazanyilemo tuleza twakwe.
Lakeli anena isi ati, “Musambazi, mutansokela muti misuli pa kukana katuka pano ntenzi pamulandu wakuti indi ku musango wa cimama.” Labani alonda tuleza tutu wakwe cimwi. Lelo atatuzanyile.
Lyene Yakobo akalipa nga anenola Labani ati, “Yama uzye mulandu uno nakutala ulikwi?” Alino auzya Labani ati, “Isunde ci lino navuna ilya kupeela nsambu yakundondelezya nu kundunga? 
Ale vino wasakaula mu viya vyane vyonsi, cino wazana civiya ca ng'anda yako cilikwi? Cifumye pano kuti antu yane na antu yako yalole, uleke yaputule mulandu pali wewe nani yalole ali ningo aweni. 
Natenzi nawe pa myaka amakumi yaili. Imfwele zyako pamwi ni mbuzi zitatile kuvyala, nupya ntatazile nkome nu kulya nanti umwana wa mfwele ukufuma mu viteekwa vyako. 
Lino imfwele yakomwa ni vilyanyi, uzye ntaletanga cino napokolwile niza inkulanga vino utali mulandu wane? Lelo nene nalipilanga pano watangi ukulonda yuze mpyanikile po. Nalipilanga na pali yonsi iyaponga usiku nanti musanya. 
Manda yonsi aucemi wane naculanga. Insita ya musanya napyanga nu musanya, ni nsita ya usiku nazakazanga ni mpepo. Ntalalanga tulo. 
Vikwene avino natenzi imyaka yonsi amakumi yaili lino nali nawe. Pa myaka ikumi na ini, naombelanga mpango zya pa ana yako, alino imyaka mutanda naombelanga lusoso. Lelo nanti cali vivyo wancenjizye malipilo yane maila ikumi. 
Ndi Leza wakwe tata, Leza wakwe Abulaamu na Isaki atali nani, nga wanzinga mpita minwe. Lelo Leza walola ucuzi wane ni ntazi yapa ncito ino naomba. Caleka usiku wilelo wali wakuvunuka pa uyi wako.”
Labani nawe aasuka Yakobo ati, “Akazyana yaa ana yane, na ana yao aizikulu yane, ni viteekwa ivyakwane. Vyonsi vino ukulola pano ivyakwane. Uzye lyene icani cino ningacita pa ana yane na ana yano yavyala? 
Cisuma katupangane wewe nani. Tumatulika amawe alaya cakutwiusya upangano uu.”
Lyene Yakobo atoola iwe alimika kuti liye ilya ciusizyo. 
Anena na antu yakwe ati, “Kolonganiki amawe yamwi nu kuyatulika.” Acino yatoola amawe yatulika mutumba, nga yalya nu mwikulo papa kwene apambali ya mutumba. 
Labani atemela icifulo cici izina ati Yegala Saaduta, na Yakobo acitemela izina ati Galeedi. 
Labani anena Yakobo ati, “Mutumba wa mawe ya cili ciusizyo pakasi kakwe wewe nani.” Uli mulandu uno cifulo cii yacitemile izina yati, Galeedi. 
Labani avwanga ati, “Si Yawe alolekesya micitile itu kuno twaya ndi twapalukana.” Caleka cifulo cici yacitemile izina nalyuze yati, “Mizipa.” 
Nupya Labani ati, “Ndu lacuzya ana yane anaci nanti kutwala anaci yauze, nanti angala umuntu umwi asi naswe pano, waiusya ukuti Leza ali kambone pakasi kakwe wewe nani.” 
Labani atwalilila ukunena Yakobo ati, “Amawe aya yano nalonga pakasi kitu, ni iwe lya ciusizyo nalyo aili. 
Umutumba uu nga ni iwe lya ciusizyo vyoili vimatwiusyanga. Ntalapuzya amawe ya nu kwiza kulwisya, nanti awewe utakapuzye iwe lya ciusizyo nu kwiza ndwisya. 
Leza wakwe Abulaamu na Leza wakwe Nawoli yali nu kupingula panotuli.” Lyene Yakobo alapa mwi zina lyakwe Leza wino wapepanga, Leza wakwe isi Isaki. 
Akoma ni nyama, nga apeela impolelwa pa mwamba, aama na antu yakwe ku cakulya. Alino yalya nga pacisila yalala indo pa mwamba papela.
Lino waca katondo Labani atonsola aizikulu na ana yakwe anaci yalya, ayapakasya nga ayapolelela, alino apita aswilila ukwakwe.
Yakobo atwalilila nu ulendo wa kuya kumwao ku Kenani, nga angeli yakwe Leza yamukomanya. 
Lino Yakobo walola angeli apunda ati, “Pa, apa kamba ka vita vyakwe Leza.” Caleka atemela cifulo cici izina ati Maanaimu.
Lyene Yakobo atuma inkombe pa nkolelo yakwe kuli silenzi Esau ku mpanga ya Sili uku Edomu. 
Azinena ati, “Mukanene Esau muti, ‘Anene Yakobo muomvi wako, nkukumanyisya vino naile naikala kwakwe Labani, nga nikalako amanda avule lelo ndakai nawela. 
Nalonka ing'ombe, yapunda, imfwele, imbuzi na azya. Acino musambazi natuma amazwi kunuli pakuti ungaswepa ku mwenzo ndi wandola.’ ”
Lino inkombe zyawela kuli Yakobo zilanda ziti, “Twaile kuli Esau munyonko, nga ali umu nzila kwiza kukomanya. Ali na antu imyanda ini.”
Yakobo auvwa intete nu kusakamala. Lyene apaatula antu yano wali nayo mu maumba yaili. Aankanya ku maumba yaa yaili imfwele, ing'ombe, imbuzi ni ngamila. 
Ala akwelenganya ati, “Ndi cakuti Esau wiza wazanza iumba lyankolelo, ilyuze lingaya na maka akuutuka.”
Yakobo apepa ati, “Leza wakwe kuku Abulaamu na Leza wakwe tata Isaki! Owe Mwene! Wemuno wanenyile uti, ‘Pita swilila ku mpanga yakumwinu nu ku aluko lwako, nani ndalenga kuti vintu vyonsi vikuzipile.’ 
Luse lwako ni cumi cino walanga kunondi vitandinzile ne muzya wako. Pakwiza nalamvile Luzi lwa Yodani ni ntuwa itupu, lelo ndakai nawela na maumba yaili. 
Ntuule, napapata ukufuma ku maka ya mwinane Esau. Nuvwa intete zyakuti wiza tuzanza nu kutukoma swensi pyu, kumwi na anaci nu twana kwene. 
 Lelo wewe wandavile uti, ‘Cumi kwene ndalenga vintu vyonsi vikuzipile nupya ndasandulula amu mupanda wako yavule wa lusenga lwamu nkumba yakwe yemba, ulutangapendwa.’ ”
Pacisila ca kulala uwanda onga kukwa kwene, Yakobo asolola inyama zimwi muli vino wakweti vyakupeela uwila kuli Esau mwina wakwe. 
Mbuzi misesi imyanda iili na yasawe amakumi yaili, imfwele misesi imyanda iili na yasuuku amakumi yaili. 
Ngamila zya ana nazyo amakumi yatatu pamwi nu twana twakwe zyelizyo. Yanyina ng'ombe amakumi yaili na yacipambasi ikumi lyonga, yapunda akaci amakumi yaili na yakalume ikumi lyonga. 
Atoola iviteekwa vyonsi vii aviika mu makasa ya aomvi yakwe, cila ufyo aupaatula ula ukwangalilwa nu muomvi wenga, nga anena aomvi yakwe ati, “Pitini inkolelo yane, pa kupita mwasyana akatalamukila.”
Nga anena mwangalizi wankolelo ati, “Lino mwinane Esau wakukomanya ndi uzya wati, ‘Uzye umusambazi wako aweni? Na kuno ukuya aukwi? Uzye umweneco wa viteekwa vi vino ukolezizye aweni?’ 
Pakuzumila ukati, ‘Ivya muomvi wako Yakobo. Watuma ivyawila vi ku musambazi wakwe Esau. Na Yakobo umwisikulu ali cisila citu.’”
Yakobo wapeezile ilamulo ilili limwi kwene na kuli wakwe ciili, na kuli wakwe citatu kwene, nga na kuli yonsi muno yalondekine ati, “Vii avino muli nu kulanda kuli Esau ndi mwamukomanya. 
Mulinzile mwati, ‘Ee, mukwai muomvi wako ali cisila citu akwiza.’ ” Yakobo ala akwelenganya ati, “Namamuswefya ku mwenzo ni vyamawila, nalino alankomanya alanzengela nu kungelela.” 
Ivya mawila vipita inkolelo, Yakobo asyala alala pa nsakwe.
Usiku kwene ulya, Yakobo akatuka na aci yakwe yoili, na azya yakwe anaci yoili, nga na ana yakwe yonsi ikumi na wenga, aya alamba Luzi lwa Yaboki apilambwa. 
Pacilisa cakuyalamvya alamvya na vyonsi vino wakweti. 
 Wasile wenga mbalama. Lyene umuntu umwi aiza ku kulwisyanya nawe usiku onsi mpaka kumacaca. 
Lino umuntu wilya walola ukuti atakumucimvya, auma Yakobo mu lutungu, lufyutuka. 
Muntu wilya ati, “Watiwaca, leka napita.”
Muntu wilya amuuzya ati, “Uzye izina lyako weweni?”
Lyene umuntu wilya ati, “Izina lyako litalaya nupya Yakobo, pano watulwisyanya na Leza na antu, nga watucimvya. Caleka izina lyako ndakai waya Izlaeli.
  Yakobo ati, “Nakupapata nena izina lyako, uzye weweni?”
Yakobo avwanga ati, “Nalola Leza na manso ntontonto kwaula ukufwa.” Acino atemela cifulo cici izina ati Peniwele.
Lino ilanzi lyatunka. Yakobo afuma pa Peniwele ala akusinta pamulandu wa lutungu lwafyutwike. 
Acino kufika nu wanda wilelo aina Izlaeli yasyalya inyama yapali namfyumfyu wa lutungu, pano apali pano yumile Yakobo.
Yakobo asanzula amanso nga alola Esau akwiza na antu yakwe imyanda ini. Caleka aankanya ana yakwe muli yanyina, Leya, Lakeli nga na azya yakwe anaci yoili. 
Yakobo akolezya azya yakwe anaci na ana yao. Lyene Leya na ana yakwe nayo yalondelela, nga Lakeli na Yosefu aika icisila. 
Yakobo ayakolelela yonsi nga lino wapalama pipi na Esau afukama pansi afupime maila cinimbali. 
Lelo Esau asimula ku kukomanya Yakobo. Lino wafika amukukula, amutonsola nga lyene yoili iyatandika ukulila. 
Esau acelecensya monsi, nga alola ana na yanyina, nga auzya ati, “Uzye ya yonsi yano uli nayo aaweni?”
Lyene azya yaya anaci pamwi na ana yao iyafika nga yafukama pansi yafupime. 
Leya na ana yakwe nayo iyafika icisila ca azya yafukama pansi yafupime, pa kusyalikizya Lakeli na Yosefu iyafika nga yafukama pansi yafupime.
Nupya Esau auzya ati, “Uzye antu na maufyo yano nkomenkinye cikusenula cani?”
Lelo Esau avwanga ati, “Vino nkweti vivule mutowane, sunga vino ukweti.”
Yakobo nawe ati, “Awe napapata ndi wati unjela luse, pokelela uwila uno napeela kunuli. Ukulola impumi yako, kunondi cili ndi wakulola impumi yakwe Leza, na muli cii wemo walanga ukutemwa kunondi. 
Napapata pokelela uwila wane uno natindeta kunuli. Mwene Leza wali nu luse kunondi nu kumpela vyonsi vino nkulonda.” Yakobo watwalilile ukumupapata mpaka lino Esau wazumile apokelela uwila.
Lyene Esau anena Yakobo ati, “Katukatuke twapita. Nene namakolela.”
Yakobo ati, “Musambazi, mumanyile ukuti ana anono yatiyatonta, lyene indinzile nsakamale iviteekwa ivili nu twana, imfwele pamwi ni ng'ombe kwene. Ndi twapita ulwendo uwanda upuma mu kupatikizya ufyo onsi ungafwa. 
Musambazi, napapata munkolelele ne muomvi winu. Namaizanga icisila panono panono kulingana nu kucincila kwa viteekwa na ana anono, mpaka muzane pa Seili.”
Esau avwanga ati, “Fwandi leka nkusile antu yane yamwi!”
Caleka uwanda ulya Esau akatuka ulendo wakuswilila ku Seili. 
Lelo Yakobo aya ku Sukoti kuno waile akuula ng'anda, nga ni vyakuuwamo ing'ombe ni vitata vya viteekwa vyuze. Uli mulandu uno watemile cifulo cici ati Sukoti.
Yakobo pakuwela ukufuma ku Mesopotamya afika ulumi ku musumba wa Syekemu mu mpanga ya Kenani. Akuula insakwe yakwe kunzi ya musumba. 
 Akala ciputulwa ca calo ku ana yakwe Hamoli, isi wakwe Syekemu, pa mpiya zyakwe siluva umwanda, apano aimika itaalu lyakwe. 
Akuula kavuwa, nga akatemela izina Eli Eloe Izlaeli, kuli kuti Leza wane, Leza wakwe Izlaeli.
Lyene uwanda umwi Dina, umwana wino Yakobo waviile muli Leya, waile tandalila auze yamangu amu mpanga ilya. 
Lino Syekemu umwana wakwe Hamoli mwina Hivi, umukalamba uwamu muputule wa mpanga ilya wamulola, amulema ku maka nu kulongozya nawe. 
Lelo nanti wacisile vivyo wali nu lwiswa pali Dina umwana wakwe Yakobo. Watemilwe mukazyana nga atandika ku mulanzya na mazwi yakumulyongofya. 
Nga Syekemu afisya izwi kuli isi Hamoli ati, “Nkulonda kuti mukazyana wi aye umuci wane.”
Yakobo auvwa ukuti Dina umwana wakwe yatiyamonona, lelo pano ana yakwe aonsi yala yacili mu mpanga mu kucema iviteekwa, amila umwenzo mpaka lino yawela. 
Hamoli isi wakwe Syekemu aya ukuyalandana na Yakobo. 
Nkumankuma ana yakwe Yakobo aonsi yawela ukufuma mu mpanga. Lino yuvwile ivyacitikile kaci wao ciyapezya amano yavulungana nu ukali pali cino Syekemu watacita ku mwana wakwe Yakobo ica muzewanya mu Izlaeli. 
Hamoli avwanga kunoyali ati, “Mwana wane Syekemu watatemwa umwana winu kaci. Napapata lekini amutwale. 
Lekini tuye akuvwana mu kutwalizyanya, twatwala ana inu yakaci namwe mwatwala ana itu. 
Lyene mungikala naswe, nga ni mpanga ingaya iyakwinu, mungaculuzya muno mutemilwe nu kulonka vyuma muno mpanga.”
Lyene Syekemu anena isi wakwe Dina na yakalume yakwe ati, “Mukwai munjelele, namamulipa consi cino mumalonda. 
Landini consi cino mumalonda kuti ndipe. Mpelini mutengo wa mpango muno mukulondela pamwi ni cawila. Consi cino mumampingula ukulipa namalipa, cikulu sile muleke nemo inde mutwale.”
Ana yakwe Yakobo aonsi yazumila Syekemu ni isi Hamoli mwi syente, pamulandu wakuti Syekemu wazewinye Dina. 
Yavwanga yati, “Tutangazumila kaci witu atwalwe ku monsi atasilamulwa pano cingaleta muzewanya kunotuli. 
Tungazumila ukulonda kwinu ndi mwazumila icintu conga sile, muye wakwe vino twaya, namwe mwasilamula aonsi akwinu onsi. 
Lyene tulatwalizyanya, mwemo mutwala yakaci itu naswe tutwala yakaci inu. Tungikala namwe nu kuya umutundu onga. 
Lelo ndi mutangazumila ukusilamulwa, tumatola kaci witu twapita.”
Amazwi yaa yuvwika sile ningo kuli Hamoli nu ku mwana wakwe Syekemu. 
Nu mulumendo Syekemu atasumvile kasita ukucita vino ana yakwe Yakobo yamunenyile ukucita, pamulandu wa lukundo lwakwe lwa pa mwana wakwe Yakobo. Na amu ng'anda yakwe Hamoli yonsi yacindike Syekemu.
Hamoli na Syekemu umwana wakwe umonsi yapita yaya ku cifulo caku konganilako ku mpongolo ya musumba, ku ikazi ya musumba yauze yati, 
“Antu ya, acuza itu. Lekini twikale muno mpanga itu pamwi nayo. Lekini yapita antungwa. Impanga ikulu cuze iyakwikalamo sweswe pamwi nayo. Lekini twatwala ana yao, nga nayo yatwala ana itu. 
Lelo antu yaa yangazumila ukwikala naswe, ukuya umutundu onga ndi twazumila ukusilamula aonsi yonsi ndi vino nayo yakacita. 
Uzye iviteekwa vyao ni vyuma vyonsi vino yakwata vitalaya ivyakwitu? Lekini tuzumile kuti ikale naswe.” 
Onsi aikazi amu musumba yazumila kuli cino Hamoli na Syekemu yalanda, nga aonsi yonsi yasilamulwa.
Lino papita amanda yatatu ala aonsi yonsi yacili ni vilonda vyakusilamulwa, ana aonsi yakwe Yakobo yaili, Simeoni na Levi, yakalume yakwe Dina, yatoola impanga zyao ingila mu musumba ukwaula kutunganyiwa, nga yakoma aonsi onsi. 
Yakoma na Hamoli na Syekemu umwana wakwe umonsi, yasenda na Dina ukufuma mu ng'anda mwakwe Syekemu, yapita. 
Na ana yauze yakwe Yakobo aonsi yingila mu musumba, yaciluka vyala, yasampa vyuma pa kulandula pa muzewanya wakwe kaci wao Dina. 
Yasampa maufyo ya mfwele, ing'ombe, yapunda, ni vyuma vyonsi ivyali mu musumba nu ku vyalo. 
Yasenda vyuma vyonsi na anaci na ana, na consi cino yazanyile mu mang'anda yao.
Yakobo anena Simeoni na Levi ati, “Yanamwe, vino mwandetelela ku ina Kenani, aina Pelizi nga nu muntu wensi mu mpanga ii amampata. Swemo aonsi tuli ncepelwa. Ndi antu yaa yalemana pamwi kuti yanzanze, lyene ang'anda itu yonsi yamalowa.”
Lelo ana yaasuka yati, “Tutangazumilizya kaci witu yamucite wakwe cizelele.”
  Leza anena Yakobo ati, “Katuka wapita ku Betele akuno ukaikala. Kakuulile Leza kavuwa wino walolike kunuli lino wemo utwike munyonko Esau.”
Caleka Yakobo anena amu ng'anda yakwe na yonsi ali nawe ati, “Sumbini tuleza twa inamasi tuno muli nato, muisangulule muzwale ivizwalo visuma. 
Tukufuma kuno ukuya ku Betele, kuno ndaya nkakuulile Leza kavuwa, Leza wino wangazwilizye lino nali mu nsita zya macuzi, nupya uwaya nani lyonsi na konsi kuno nkaya.” 
Caleka yatoola tuleza twa inamasi tonsi tuno yakweti pamwi na mantenga yano yazwite ku matwi nga yapeela Yakobo. Alino Yakobo aya azika mwisika ya cimuti cino yakati muoko pipi nu ku Syekemu. 
Lino Yakobo na ana yakwe yatenuka, antu ali mu misumba yazingulwike yakanka sile ku ntete, nupya patali uwaposizye ukuya yazanza.
Yakobo na ana yakwe iyafika ku Luzi (kuli kuti Betele), mu mpanga ya Kenani. 
Akuula kavuwa kuku, nga atemela cifulo cici izina ati Eli Betele, pamulandu wakuti apali pano Leza walolike kunoli lino wali pa ulendo, kuutuka silenzi. 
Lyene Debola, uwali mulezi wakwe Labeka ukufuma ku unya wakwe Labeka, afwa nga yamuzika mwisika ya muti uno yakati muoko uwali ku kaeya kakwe Betele. Acino yautemile izina yati Alooni Bakuti.
Lino Yakobo waweluluka ukufuma ku Mesopotamya, “Leza aloleka kunoli nupya amupolelela.” 
 Leza amunena ati, “Izina lyako wewe Yakobo, lelo ukufuma ilelo limaya Izlaeli.” Acino Leza amutemela izina Izlaeli. 
 Nupya Leza ati, “Nene Leza Wamaka yonsi. Mulinzile kuvyalana muvule. Inko izingi zilafuma munuli, nga ulaya cikolwe ca ene. 
Ndakupeela impanga ino napiile Abulaamu na Isaki. Ndaipela nu ku amu mupanda wako icisila cako.” 
Lyene Leza amusya pa cifulo cino wavwangilepo kunoli aswilila kwi yulu.
  Yakobo aimikapo iwe lya ciusizyo ca cifulo cici. Aitilapo uwila wa vyakumwa na mafuta. 
Acino atemela cifulo cici izina ati Betele.
Yafuma ku Betele na lino yacili akatalamukila kufika ku Efulata, insita ifika yakwe Lakeli kuti avyale, lelo wakweti intazi ikulu ya kuvyala. 
Lino wacula vii pa kupapa, icaleka nakambuza amunena ati, “Posya sile nupya walela umwana umonsi namuze.” 
Lelo Lakeli ala akufwa, nga umwi zwi lyakusyalikizya atemela umwana izina Beni Oni, lelo isi amutemela izina ati Benjamini.
Lyene Lakeli afwa, nga yamuzika mumbali ya museo uwaku Efulata (kuli kuti, Betelemu). 
Yakobo aimikapo iwe lya ciusizyo pi lindi. Na ndakai iwe lya ciusizyo lili likalanga ilindi lyakwe Lakeli. 
Izlaeli aya nkolelo aya aimika itaalu lyakwe pambali ya lupungu lwa Migidala Edeli.
  Lino Izlaeli acili akwikala mu mpanga ilya, Lubeni acita ulenzyo na Bilaa, wenga uwamu aci nayauze yakwe Isi. Izlaeli auvwa mulandu uu, akalipa cuze.
Ana yakwe Leya aonsi yali a Lubeni (iyeli lyakwe Yakobo), Simeoni, Levi, Yuda, Isakali na Zebuluni. 
Ana aonsi yakwe Lakeli yali a Yosefu na Benjamini. 
Ana aonsi yakwe Bilaa muzya wakwe Lakeli yali a Dani na Nafutali. 
Ana aonsi yakwe Zilipa, muzya wakwe Leya yali a Gadi na Asyeli. Yaa ali yano Yakobo yamuvyalile lino wali ku Mesopotamya.
  Yakobo wawezile kuli isi ku Mamule, pipi nu ku Kilyati Aliba (kuli kuti, Hebuloni), kuno Abulaamu na Isaki yatenzi ku mpiti. 
Isaki wali ni myaka umwanda na makumi cinani. 
Lyene afwa ala umukombe uwa myaka ivule, nga yamuzika ukwaizi ivikolwe vyakwe. Ana yakwe aonsi, Esau na Yakobo amuzisile.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Yaa ali ana amu mupanda wakwe Esau nanti Edomu. 
 Esau watwite anaci amu Kenani. Pali Ada umwana wakwe Eloni mwina Hiti. Oolibama umwana umwanaci wakwe Anaa wali umwana wakwe Zibeoni mwina Hivi. 
 Nga na Basemati umwana umwanaci wakwe Isumeli nupya kaci wakwe Nebayoti. 
Ada wavyalile Esau Elifazi, Basemati waviile Leweli. 
Oolibama waviile Yeusyi, Yalamu, na Kola. Yaa ali ana aonsi yakwe Esau yano yamuvyalile mu mpanga ya Kenani.
Lyene Esau atoola aci yakwe pamwi na ana aonsi na anaci na antu yonsi amu ng'anda yakwe, pamwi ni viteekwa vyakwe, ni vyuma vyonsi vino walonsile mu Kenani, nga apita afumapo aya ku cifulo cuze ataluka Yakobo mwina wakwe. 
Pano waweni ukuti incende ino yalipo pamwi na Yakobo yacepa mulandu uno oili yali ni viteekwa vivule cuze. 
Acino lyene Esau (kuli kuti Edomu) aya aikala mu Seili impanga ya myamba.
Yaa ali amu mupanda wakwe Esau, cikolwe ca ina Edomu mu mpanga ya myamba ya Seili. 
Na ya ali mazina ya ana aonsi yakwe Esau. Elifazi uwavilwe muli Ada, na Leweli uwavilwe muli Basemati. 
Ana aonsi yakwe Elifazi a Temani, Omali, Zefo, Gatamu na Kenazi. 
Timinaa, uwali umuci namuze wakwe Elifazi, nawe waviile Amaleke. Yao ali izikulu yakwe Ada umuci wakwe Esau. 
Ana aonsi yakwe Leweli a Naati, Zela, Syama na Miza. Yao ali aizikulu yakwe Basemati umuci wakwe Esau.
Ana aonsi yakwe Esau yano waviile muli Oolibama umwana umwanaci wakwe Anaa, umwana umonsi wakwe Zibeoni, a Yeusyi, Yalamu, na Kola.
Yaa ali amu panda wakwe Esau aizile yaya intunguluzi: Amwi yeli lyakwe Elifazi ali ntunguluzi yali a Temani, Omali, Zefo, Kenazi, 
Kola, Gatamu, na Amaleke. Yao ali intunguluzi izyafumile mu mupanda wakwe Elifazi mu mpanga ya Edomu. Yali aizikulu yakwe Ada, umuci wakwe Esau.
Yaa ali ana aonsi yakwe Leweli umwana wakwe Esau. Ali intunguluzi aya: Naati, Zela, Syama na Miza. Yali ali ntunguluzi mu ana yakwe Leweli mu mpanga ya Edomu. Yali aizikulu yakwe Basemati umuci wakwe Esau.
Yaa ali ana aonsi nupya intunguluzi yano Esau waviile muli Oolibama: Yeusyi, Yalamu, na Kola. Yaa ali ntunguluzi zino Esau yamuvyalile kuli Oolibama umuci wakwe nupya umwana wakwe Anaa. 
Yaa onsi, yali ana yakwe Esau (nanti Edomu) nupya yali intunguluzi.
Yaa ali ana aonsi yakwe Seili, mwina Holi, aikazi ya mpanga ilya: Lotani, Syobali, Zibeoni, Anaa 
Disyoni, Ezeli na Disyani. Ana yaa aonsi yakwe Seili yali intunguluzi zya ina Holi mu mpanga ya Edomu.
Ana aonsi yakwe Lotani yali a Holi na Hemamu. Timinaa wali a kaci wakwe Lotani.
Yaa ali ana aonsi yakwe Syobali, Alivani, Manaati, Ebali, Syefo na Onamu.
Yaa ali ana aonsi yakwe Zibeoni: Aiya na Anaa. Anaa uwalengwile tufukoka twa manzi yakaye mu lwanga lino wacemanga yapunda yakwe isi Zibeoni. 
Yaa ali ana aonsi yakwe Anaa: Disyoni na Oolibama umwana umwanaci wakwe Anaa. 
Yaa ali ana aonsi yakwe Disyoni: Hemudani, Esyibani, Itilani na Kelani.
Yaa ali ana aonsi yakwe Ezeli: Bilani, Zaavani, na Akani.
Yaa ali ana aonsi yakwe Disyani: Uzi na Halani.
Ya yali ali ntunguluzi mu ina Holi: Lotani, Syobali Zibeoni na Anaa, 
Disyoni, Ezeli, na Disyani. Yaa yali ntunguluzi ya ina Holi, ukulinga ni miko yao mu mpanga ya Seili.
Yamwene atesile impanga ya Edomu lino yamwene ya ina Izlaeli yatali yatandike ukuteeka yali aya:
Bela umwana umonsi wakwe Beoli wali umwene waku Edomu, ni zina lya musumba wakwe a Diniaba.
Lino Bela wafwa, Yobabu umwana umonsi wakwe Zela ukufuma ku Bozila amupyana apa wene.
Lino Yobabu wafwa, Husyamu ukufuma ku mpanga ya ina Temani amupyana apa wene.
Lino Husyamu wafwa, Hadadi umwana umonsi wakwe Bedadi amupyana apa wene. Hadadi wacimvizye aina Midyani umu nkondo mu mpanga ya Moabu. Ni zina lya musumba wakwe a Aviti.
Lino Hadadi wafwa, Samula ukufuma ku Masileka amupyana apa wene.
Lino Samula wafwa, Syauli ukufuma ku Leoboti, lwaku Luzi Yufulate amupyana apa wene.
Yakobo wene watwalilile ukwikala mu mpanga ya Kenani muno isi wikalanga. 
Yaa ali amu mupanda wakwe Yakobo na amu ng'anda yakwe.
Izlaeli watemilwe Yosefu ukuluta ana yakwe onsi, pamulandu wakuti yamuvyalile Yosefu mu ukote. Wamusumile nu mwingila usuma wa makasa atali. 
Lino aina yalola ukuti isi watemwa Yosefu ukuyaluta, yene pasipakumupata, iyata nu kuvwanga ningo nawe.
Lyene lino Yosefu walotwela aina yakwe ciloto, yamupata nu kuluta. 
Yosefu avwanga ati, “Uvwini ciloto cino ndosile. 
Twali tuli ku vyalo swensi tukunyepa myanzi ya ngano, lyene umwanzi wane iwimilila, wololoka ni myanzi inu nayo iimilila izingulwike umwanzi wane nu kuufukamila.”
Lyene aina yamukanya yati, “Ele yasole! Uzye welenganya ukuti wewe ulatuteeka? Uzye wewe ungaya umwene witu?” Nga yamupata ukuluta pamulandu wa viloto ni milandile yakwe.
Nupya Yosefu alota ciloto nacuze, nga anena aina yakwe ati, “Inalota nkulola ilanzi, umwezi, nga ni ntanda ikumi na longa vikumfukamila.”
Yosefu aya alondolwela ni isi kwene iciloto cici. Lelo isi amukalipila ati, “Ala! Wee! Uzye cico cili ciloto cino ungatunena? Uzye ukwelenganya ukuti nyoko, na anyonko, nga nani tulakufukamila?” 
 Aina yakwe Yosefu yaya nu uzuwa panoli, lelo isi wene acisunga mu mwenzo.
Uwanda umwi aina yakwe Yosefu yatwala iviteekwa vyakwe isi ukuya cemelanga pipi nu ku Syekemu. 
Izlaeli anena Yosefu ati, “Anyonko yakucemela iviteekwa ku Syekemu. Iteyanye nkulonda nkutume kweneko.”
Izlaeli amunena ati, “Pita kapempule anyonko ukayuzye mutende wao nu wa viteekwa, nga wize unene.” Caleka Izlaeli atuma Yosefu umwana wakwe ukufuma mu cifoloma ca Hebuloni.
nga umuntu umwi amukomenkanya ala akululuta mu mpanga, alino amuuzya ati, “Uzye icani cino ukulonda?”
Nawe aasuka ati, “Nkulonda ainane. Uzye utange unene kuno yakucemela iviteekwa?”
Muntu wilya amwaasuka ati, “Kuno, yafumako mpiti, nuvwile yakuti tuli nu kuya ku Dotani.” Acino Yosefu alondelela aina aya ayazana ku Dotani!
Lelo aina yamulola katalamukila, nga lino atali kuti afike pano yali, yapangana kuti yamukome. 
Yala yakuti, “Akako ka kalota kiza. 
Izini kuno, tumukome tumusumbile nu mu cifula conga musi amanzi nga tuce tulande tuti cilyanyi ca mpanga camukoma. Lyene tukamulozye pa viloto vyakwe.”
Lelo Lubeni auvwa mapange yao, nga aezya ukutuula Yosefu, avwanga ati, “Lekini tutamukoma.” 
“Musumbilini sile mu cifula cii muno kwene mu lwanga. Lelo mutamucisa.” Lubeni avwanga vi pano kuteyanya kwakwe ukwakuti angamutuula ku ina, amuwezezye kuli isi. 
Walanga Yosefu wafika ku ina yakwe, yamuvuta, yalepola nu mwingila wakwe kwene usuma uno wazwite, 
nga yamusenda yaya yamusumbila mu cifula muno mutali amanzi.
Lino yatenzi yakulya, iukila mulongo wa alendo aina Isumeli yakupita ukufuma ku Gileadi, yakuya ku Eguputo. Ngamila zyao zyasenzile iviya vivule nupya ivyamutengo, ivinyamuti vinunkile na mafuta yakupangila milembo, na mafuta yakulesya ukuola, ala yakuvitwala ku Eguputo. 
Lyene Yuda auzya aina ati, “Uzye icani cino tumalonka ndi twapeela pakukoma sile umwina witu nu kufisa imfwa yakwe? 
Lekini tumukazye ku ina Isumeli. Wi umwina witu nupya uwazi witu. Acino tutamukoma.” Aina yakwe yazumila.
  Lino aculuzi aina Midyani iza, aina yakwe yafumya Yosefu mu cifula umutali amanzi nga yamukazya ku ina Isumeli pa mpiya zyakwe siluva ukulingana amakumi yaili, nga nayo yamusenda ku Eguputo.
Lino Lubeni waswilile ku cifula ku kulengula, azana Yosefu asimo, nga alepola vizwalo vyakwe, kulanga ulanda. 
Pa nsita ilya Yuda apaatuka afuma ku ina yakwe, apita aya aikala na Hila mwina musumba wa Adulamu. 
Kuku Yuda akuno yamanyana nu mwanaci mwina Kenani, amutwala. Isi wa mwanaci wali a Syuwa. 
Lyene umuci wakwe Yuda asenda indilwa, nga avyala umwana umonsi, nga Yuda amutemela izina ati Ele. 
Nupya asenda indilwa nayuze, avyala umwana umonsi amutemela izina ati Onani. 
Nupya kwene avyala umwana umonsi, amutemela izina ati Syela. Yuda wikalanga ku Kezibu lino Syela wavilwe.
Yuda alondela Ele iyeli lyakwe umwanaci wakutwala, ni zina lyakwe a Tamala. 
Misango yakwe Ele, umwana iyeli wakwe Yuda, itazanzizye Mwene. Caleka Yawe amukoma.
Lyene Yuda anena Onani ati, “Pyana solenzi, utoole umuci wakwe kuti munoli umuvyalile ana ndi vino caya mu lutambi, kuti izina lyakwe solenzi litakalowe.” 
Lelo Onani amanya ukuti ana yano yalavyalwa yatalaya ana yakwe. Caleka lyonsi lino yakomana nu umuci wakwe silenzi pa musanzi, wafutilanga ukunzi pakuti atavyalila silenzi ana. 
Vii vino wacitanga vitazanzizye Mwene. Caleka Yawe amukoma nawe kwene. 
Alino Yuda anena nyinavyala wilya Tamala ati, “Utale uswilile ku mwinu nga mukamfwilwa kufika lino Syela umwana wane umonsi, muto wa afwe, akakule.” Wavwanzile vi pamulandu wa ntete zyakuti ndi wamupyanike nawe kwene angafwa wakwe vino yasilenzi yafwile. Caleka Tamala aswilila kwakwe isi.
Lino papita myaka umuci wakwe Yuda, uwali umwana umwanaci wakwe Syuwa afwa. Lino Yuda wamala kulosya umuci wakwe, aliwe nu muze Hila mwina Adulamu, yaya ku Timinaa kuno yasenyanga imfwele amavumbu.
Umwi wanenyile Tamala ati, “Sovyala akuya ku Timinaa kuno yakasenya imfwele amavumbu.” 
Tamala azula insalu zya umfwilwa zino wazwalanga, azwala zyuze avimbala nu ku mutwe, aya aikala ku mpongolo ya Enaimu, umusumba waya lwamu museo uwaya ku Timinaa. Tamala wamanyile ningo ukuti pa nsita ilya Syela wakula nanti walanga atalapelwe kunoli kumupyana.
Lino Yuda walola umwanaci wii, aelenganya ukuti acizelele, pano wavimbile ku mutwe. 
Yuda atamanyile ukuti anyinavyala. Acino apalama aya kumbali ya museo kunoli, amunena ati, Iza kuno, ndale nawe.
Aasuka ati, Indi nu kukutumila kafwele kamu viteekwa vyane. Mwanaci ati, “Icisuma, cikulu unsile cimwi cakwe kamukole ukufika lino ulantumila imbuzi.”
Yuda azumila ati, “Icisuma, nga icani cino namakusila?”
Lyene Tamala akatuka, apita aya azula cino wazwite nga azwala insalu zya umfwilwa.
Yuda nawe ukwakwe aya atuma cuza wakwe, Hila ukufuma ku Adulamu, amutumilizya imfwele kuti akamukombwele vino wasile ku mwanaci vyakwe kamukole. Muze ataile akazane umwanaci wilya. 
Acino auzya antu akaya ya papa kwene ati, “Uzye cizelele wino walali pipi nu museo wa Enaimu alikwi?” Nayo yamwasuka yati, “Pano patatala paya cizelele.” 
Caleka aswilila kuli Yuda, amunena ati, “Ntaile nkamuzane umwanaci wilya. Antu ya penepo yati pataya nupya patatala paya cizelele papa.”
Yuda alanda ati, “Usi mulandu leka viye pano antu yangatusoweka sile. Nemo namutumile kafwele pakusunga ulayo wane. Lelo utaile umuzana.”
Lino papita manye myezi itatu umwi anena Yuda ati, “Nyokovyala Tamala watapula indilwa kumwi.”
Lino yakumutwala kunzi ya muzi, umwanaci atuma amazwi kuli sivyala ati, “Napelwa indilwa nu muntu umweneco wa vintu vino indi navyo. Mukwai navituma muvilole kuti mumanye umwine wa vintu vi.”
Yuda avimanya ati, “Manguvyala watalungika. Cacumi nene naluvyanya, pano cali cakuti mupeele ku mwanane Syela apyane.” Yuda atatazile aswilile kuli nyinavyala.
Lino insita yakuvyala yafika, lyene cimanyika ukuti indilwa iyakwe yampundu. 
Lino ali mu umbuza wenga afumya ikasa, nga yanakambuza yalema ikasa yazwikako kausavu kayenzu yati, “Wi wavyalwa inkolelo.” 
Lelo waswilizye ikasa, umwina aliwe aiza avyalwa inkolelo. Lyene yanakambuza yati, “Vi avino wazana inzila yakwizilamo!” Caleka yamutemela izina yati Pelezi. 
Alino mwina avyalwa icisila, wene wali na kausavu ukwi kasa akayenzu kano yamuzwisile. Nawe yamutemela izina yati Zela.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Ndakai Yosefu ala yamusenda ku Eguputo na Potifa mwina Eguputo wenga wamuli yacilolo yakwe Falao, uwali intunguluzi yakwe yakalolela ya kwisano kwakwe Falao, wamukazile ukufuma ku ina Isumeli amulesile ku Eguputo. 
 Yawe wali na Yosefu, nu kulenga kuti vintu vyonsi vyamuzipila. Wikalanga mu ng'anda ya musambazi wakwe mwina Eguputo. 
Nawe waweni ukuti Yawe akaazwa Yosefu muli vyonsi vino akucita. 
Potifa watemilwe Yosefu ni milimo yakwe, nga icalesile kuti amupe nu wangalizi pali vyonsi vino wakweti na pa ng'anda yakwe. 
Ukufuma lino wapile Yosefu uwangalizi wapali vyonsi vino wakweti vyapa ng'anda, Mwene apolelela ng'anda ya mwina Eguputo mulandu wakwe Yosefu. Upolelelo wa Mwene wali pali vyonsi vino Potifa wakweti vyamu ng'anda, nga ni vyamu vyalo kwene. 
Potifa apeela vyonsi ni milimo yapa ng'anda mu makasa yakwe Yosefu. Wene aelenganya ukulya kutupu.
Lino papita amanda umuci wakwe Potifa atandika ku kumbwa Yosefu, amutoka ati, “Ndanga tulale nawe!”
Yosefu akana ati, “Si lola vino umusambazi wane wancita mwangalizi muno ng'anda. Kutacili cimwi cino akalemako, nga wapeela vyonsi mu wangalizi wane. 
Nkweti amaka mu ng'anda ii wakwe vino umusambazi wane akweti. Wene wampeela maka pali vyonsi, lelo kufumyako sile wewe we muci wakwe. Uzye lyene ningacita uli cintu caipa ndi ci nu kwifya kuli Leza wane?” 
Nanti angala mama wamuzyanga cila wanda, Yosefu atamuvwanga cakuya ku musanzi wakwe.
Lelo uwanda umwi lino Yosefu wingile mu ng'anda ku kuomba imilimo, mutali muomvi muze umwi mu ng'anda. 
Muka Potifa aya amutinta ikoti lyakwe ati, “Iza ku musanzi wane.” Lelo Yosefu amufyumbutuka, autukila apanzi, nga umwanaci asyala ni koti mu minwe. 
Lino umuci wakwe Potifa walola kuti utukila panzi wamusila ikoti mu minwe, 
aama aomvi aombanga mu ng'anda nga avwanga ati, “Lolini ci! Uwane waleta Muyuda wi mu ng'anda itu kuti aize aatuzewanya. Wali wiza ku muputule wane ati tulale nawe. 
Lino uuvwa kuno napunda, wene asya ikoti lyakwe lii mu makasa yane, nga autuuka afuma nu mu ng'anda.”
Lyene umuci wakwe Potifa asunga ikoti kufika lino umusambazi wakwe Yosefu wawezile. 
Lino iya wawela, amulandila ati, “Muzya wilya Muyuda wino waleta kuno, wali wangingilila ku musanzi ku kwiza mpatikizya kuti tulale nawe. 
Lelo lino nalinapunda wali utukila apanzi, wasya ni koti lyakwe aili.”
Lino umusambazi wakwe Yosefu uvwa amazwi yaa asoka cuze. 
Alema Yosefu amwika mu ng'anda yaminyololo kuno umwene wasungilanga anyepwe akuno Yosefu aikala. 
 Lelo Yawe wacingililanga Yosefu nga nu kumupolelela. Cii, calesile kuti kalinda wa anyepwe umukalamba azangila muli Yosefu. 
Caleka kalinda wa anyepwe umukalamba aika Yosefu pali ukangalila wa anyepwe yauze onsi. Amupa amaka akulolela vyonsi vyacitikanga mu ng'anda yaminyololo. 
Kalinda wa anyepwe acefya nu kwangalila, nga vyonsi vyali mu makasa yakwe Yosefu pano Yawe wacingililanga Yosefu nu kulenga kuti vyonsi vino wacitanga vyamuzipila.
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Empty verse
Uwanda umwi katumikila wa lwako lwakwe waini ku mwene nga nu muze uwapanganga imikate kwisano, iyaluvyanya ku musambazi wao, umwene waku Eguputo. 
Falao asoka pa yaomvi ya oili, mukulu wakwe yakangalila ya lwako lwakwe waini na kapanga wa mikate. 
Caleka yayayalila mu ng'anda yakwe kalinda mukulu wa ng'anda yaminyololo umwali Yosefu. 
Kalinda mukulu ayapeela Yosefu ukuyaombela. Yali mu ng'anda yaminyololo amanda avule.
Usiku umwi mu ng'anda yaminyololo katumikila wa lwako lwakwe waini na kapanga wa mikate kwisano kwa mwene waku Eguputo, yonsi oili yalota viloto. Cila muntu ciloto cakwe cali namuno ciile.
Katondo lino Yosefu waya kunoyali alola ukuti yali asakamikwe cuze. 
Nga auzya aomvi yakwe Falao, yano yayaliwe pamwi na aliwe mu ng'anda ya musambazi wakwe, ati, “Uzye ilelo mwaloleka asakamikwe uli?”
Nayo yaasuka yati, “Swensi cila muntu watalota ciloto, lelo pano pasi wakuti atwilwile viloto vitu.”
Caleka mukulu wakwe yakatumikila ya lwako lwakwe waini anena Yosefu ciloto cakwe ati, “Mu ciloto cane nalinalota muti wa viseekwa vya matingi uli ku cinso cane ala uli ni misambo itatu, 
nga zuwazuwa lino mafwa yamelako, maluwa yaliyaloleka lyene iviseekwa viseeka nu kuca. 
Nalindemile ulwako lwakwe Falao. Acino nalinatola iviseekwa vivyo nafenela mu lwako lwakwe Falao, imupela.”
Lyene Yosefu amunena ati, “Ciloto cikusenula vii: misambo itatu ya muti amanda yatatu. 
Mu manda yatatu Falao ale wakufumya nu kukwelela mulandu wako, akuswilizye na pa ncito yako. Uli nu kuya pelanga Falao ulwako lwakwe waini ndi vino wacitanga lino wali katumikila wa lwako lwakwe waini. 
Lelo ukanjiusye lino vyonsi vyakuzipila, nupya napapata ukaye nu luse kunondi apakutaka izina lyane kuli Falao, kuti ukalenge nani nkafume mu ng'anda ii yaminyololo. 
Pasi pano nemo yansenzile ku maka ukufuma ku mpanga ya Ayebulai, na munondi kwene nemo ntacita umwi mulandu awe uwakulenga kuti yanyepe.”
Lino kapanga mukulu wa mikate kwisano uvwa kwilula kwa ciloto kwazipila muze, anena Yosefu ati, “Nane kwene nkweti ciloto. Pa mutwe wane pali vimponda vya mikate vitatu. 
Mu cimponda ca papela mwali muli misango yonsi ya vyakulya vyoce vyakwe Falao, lelo ivyunyi vyali vikulya.”
Yosefu amunena ati, “Ciloto cikusenula vii: vimponda vitatu amanda yatatu. 
Mu manda yatatu Falao ale wakufumya mu ng'anda yaminyololo. Alino alapeela ilamulo kuti yakuputule umutwe, lyene umwili wako yalauning'inya ku muti ni vyunyi vilaulya.”
Lyene uwanda uwalenga yatatu wali wanda uwa kuvyalwa kwakwe Falao. Falao wacitile aomvi yakwe yonsi icimulo. Alino afumya nu kwelela mukulu wakwe yakatumikila ya lwako lwakwe waini nu mukulu wakwe yakapanga ya mikate kwisano, ayalanga ku manso ya ntunguluzi zyakwe. 
Lyene Falao awezezya mukulu wakwe yakatumikila ya lwako lwakwe waini pa cifulo cakwe, kuti amuombela. 
Lelo mukulu wakwe yakapanga ya mikate kwisano wene amukoma. Cali wakwe ndi vino Yosefu wailwile viloto vyao. 
Lelo mukulu wakwe yakatumikila ya lwako lwakwe waini atiwisye Yosefu, wamwilile.
Empty verse
Empty verse
Lino papita myaka iili Falao alota aimi mu mbali ya Luzi lwa Nailo. 
Lyene alola ing'ombe cinimbali iziine nupya zitelepe, zikufuma mu luzi zitandika ukulya mu matete. 
Lyene kwiza ing'ombe nazyuze cinimbali zyonde iziipe, ziza zimilila mupipi ni zyuze mu nkumba ya luzi. 
Alino ing'ombe zyonde iziipe zilya ing'ombe iziine. Lyene Falao azyuka. 
Lino wakasula nupya, Falao alota ciloto nacuze. Lyene alola misakinta ya ngano cinimbali ili ku lusawa longa, yali ikuloleka ikulu nupya ice ningo. 
Lyene ku lusawa ululi lumwi kutumba misakinta nayuze cinimbali, inyale nupya ifooke pamulandu wa muza uno wafumanga mu lwanga. 
Lyene alola imitwe inyale ya ngano imila imitwe iyali ice ningo. Falao azyuka azana ukuti wali akulota.
  Lino kwaca katondo Falao asakamala cuze. Caleka aama amamanyamano na antu yamano yonsi amu Eguputo nga ayalotwela viloto, lelo kutali nanti wenga wakuti angilula muno viloto viile.
Lyene mukulu wakwe yakatumikila ya lwako lwakwe waini ku mwene anena Falao ati, “Musambazi ndinzile njilongwele vino naluvyanya. 
Insita imwi we musambazi Falao wakalipile aomvi yako, ulema mukulu wakwe yakapanga ya mikate nga nani kwene, utunyepa utuyalila mu ng'anda yaminyololo. 
Usiku uli umwi cila wenga munotuli walosile ciloto, nga cila ciloto cali na muno ciile. 
Mulumendo Muyebulai apano wali, muzya wa mukulu wakwe kalinda wa ng'anda yaminyololo. Lino twamulondolwile viloto vitu, nawe ailula viloto vitu, atunena cila muntu muno ciloto cakwe ciile. 
Nga ni vintu vyatucitikile kulinga navino wilwile. Nemo imunswilizya pa ncito nu unji nawe imumunyonga.”
Lyene Falao apeela ilamulo kuti yalete Yosefu, nga yamuleta zuwa ukufuma ku ng'anda yaminyololo. Alino pacisila cakumupeela inyele azula ivizwalo vya anyepwe azwala usaka, nga aiza kuli Falao. 
Nga Falao anena Yosefu ati, “Nalinalota iciloto lelo antu yonsi yatiyaposiwa ukwilula muno viile. Natinuvwa ukuti wemo ndi unguvwa iciloto ungaciilula.”
Yosefu azumila ati, “Nemo ntangacita cico, lelo Leza amapeela wilulo usuma kuli Falao.”
Falao anena Yosefu ati, “Nalinalota nimilile pa cituntu ca Luzi lwa Nailo. 
Alino ing'ombe cinimbali iziine zitelepe zyali zyafuma mu luzi ziza zimalya mu matete. 
Lyene nupya kwali kwiza ing'ombe zyuze ziili zyonde nupya iziipe mukuloleka. Zyali ziili ing'ombe zyonde izyaipisya zino ntatala nalola mu mpanga yonsi ya Eguputo. 
Ing'ombe zyonde zyali zyalya iziine. 
Lelo lino ing'ombe zyonde zyali zyalya iziine kusi umuntu angalola kupusana pano zyali zikuloleka vivi kwene izyonde ndi vino zyali zili pankolelo. Lyene nalinapampuka, nazyuka. 
Nupya kwene nalinalota iciloto nacuze. Nalinalota misakinta ya ngano cinimbali ili ku lusawa longa, nga yali ikuloleka ikulu nupya ice ningo. 
Lyene ku lusawa ululi lumwi kwafuma misakinta nayuze cinimbali, inyale nupya ifooke pamulandu wa muza uno wafumanga mu lwanga. 
Lyene imitwe inyale ya ngano imila imitwe iyali ice ningo. Nalinalotwela amamanyamano, lelo kutali kuli umwi uwa kwilula viloto vii.”
Yosefu anena Falao ati, “Viloto vyakwe Falao vyoili vikusenula icintu conga sile. Leza watakunena vino amacita. 
Ing'ombe ziine cinimbali, imyaka cinimbali. Ni misakinta ya ngano cinimbali, ikulu nupya ice, nayo kwene imyaka cinimbali. Viloto vyako vyoili vikusenula icintu conga. 
Lino Yakobo uvwa ukuti ku mpanga ya Eguputo kuli ingano, auzya ana yakwe ati, “Uzye pacani cino mutenzi mukulolekesya sile?” 
 Nga atwalilila ukulanda ati, “Natinuvwa ukuti ku Eguputo kuli ingano. Pitini mukakale ingano zimwi kuti tutafwa ni nzala.” 
Caleka aina yakwe Yosefu ali ikumi iyafuma ku Kenani iyaya ku kukala ingano ku Eguputo. 
Lelo Yakobo atazumilizye Benjamini wino yavilwe na Yosefu nyina na isi wenga kuti apite pamwi nayo. Wacisile cii pamulandu wakoopa ukuti Benjamini angazanzwa. 
Avino ana yakwe Izlaeli aonsi yapita pamwi na antu yauze ku kukala ingano, pamulandu wakuti mu mpanga ya Kenani mwali cipowe. 
Yosefu, mulasi wa mpanga ya Eguputo, wakazyanga ingano ku antu yonsi afumile konsikonsi mu nsi. Caleka aina yakwe Yosefu yaya kunoli, nga yafukama pansi yafupime iinamika impumi zyao pa musili. 
Lino Yosefu walola aina yakwe, ayalooka, lelo acita ngati atayamanyile. Alino ayuzya mu ukali ati, “Uzye mufumile kwi mwemwe kwene?”
Nanti angala Yosefu walooka, lelo aina yakwe yene yaposiwa kumulooka.
  Yosefu aiusya viloto vya pali aliyo vino walosile nga ayanena ati, “Mwemwe nengu, mwizile lola ndi tukweti utonte, na vino mungazanza impanga itu.”
Nayo yamwasuka yati, “Musambazi, tusi nengu foo. Twatitwiza wa yaomvi yako kuti tukale sile ivyakulya. 
Swensi pamwi twavilwe ana aonsi ikumi na yaili kuli tata wenga. Musambazi, tusi nengu foo, sweswe antu acumi.”
Yosefu ayanena ati, “Awe! Mwizile lola ndi tukweti utonte, na vino mungazanza impanga itu.”
Nayo yaasuka yati, “Musambazi twavyalwa ana aonsi ikumi na yaili, swensi pamwi ku muntu wenga sile mwina Kenani. Mwina witu wenga wafwa, nga nu muto witu ndakai asile kuli tata.”
Lelo Yosefu aasuka ati, “Cili ndi vino nalinavwanga, mwemwe nengu. 
Pakuti nsininkizye ukuti vino mukuvwanga pali nkwangu winu ivyacumi, namacita vii: Mwi zina lyakwe Falao nalapa ukuti mutalaswilila mpaka muto winu akize kuno. 
Wenga uwa munomuli alinzile apite akamulete. Asyala mwensi mumasungwa mu ng'anda yaminyololo mpaka ndole ukuti vino mukuvwanga ivyacumi. Ndi cisi vivyo, nalapa mwi zina lyakwe Falao, ale mwemwe nengu.” 
Lyene ayasunga mu ng'anda yaminyololo pa manda yatatu.
Pa wanda uwalenga yatatu Yosefu ayanena ati, “Nene muntu wino akaopa Leza. Caleka citini cii kuti mutakomwa. 
Pakuti nsininkizye ukuti mwemwe acumi, wenga uwa munomuli amasyala asungwe mu ng'anda yaminyololo muno mwali. Mwemuno mwasyala mumaswilila kuti mutwale ingano zino mwatimukala ku amu mang'anda inu kuno kuli cipowe. 
Lyene mulinzile mukize na nkwangu winu kunondi. Cii cilasininkizya kunondi ukuti vino mukunena ivyacumi, nga nani ntalamukoma.”
Cipowe mu Kenani cipisya ukuluta. 
Nga lino amu ng'anda yakwe Yakobo yalya nu kumala ingano zyonsi zino yafumizye ku Eguputo, Yakobo anena ana yakwe ati, “Nupya swililini mukatukalile twakulya.”
Yuda anena isi ati, “Muntu wilya watusokile na maka ukuti atalatuzumilizya kuloleka pa manso yakwe, suka sile twayako nu muto witu. 
Tulapita nu kuya mukalila ivyakulya ndi mwazumilizya kuti tupite nu muto witu. 
Ndi mutakulonda, tutalapita, pamulandu wakuti umuntu wilya watunenyile kuti atalatuzumilizya kulolekela pa manso yakwe suka sile twayako nu muto witu.”
Izlaeli avwanga ati, “Mwaya nu mulomo vwile! Uzye pacani cino mwalenzile macuzi ndi yaa kunodi pa kunena umuntu wilya muti mwakwata muto winu namuze?”
Nayo yaasuka yati, “Muntu wilya watwalilile kuuzikisya vino tuli nga nu kuuzikisya pa amu ng'anda itu ati, ‘Uzye so acili umumi? Uzye mwakwata munyonko namuze? Lyene naswe twaasuka mauzyo yakwe. Uzye ngani twamanyile uli kuti amatunena kuti tukize nu mwina witu?’ ”
Yuda anena isi ati, “Mpeko mulumendo, nga naswe tumakatuka twapita likwene, pakuti sweswe swensi na amu ng'anda itu tutakafwe ni nzala. 
Nafima umi wane ne mwisikulu ukampeele mulandu ndi ntalawela nu mulumendo mutende kunuli. 
Ndi tutaalangana kuno, ndakai ngani twapita maila yaili ukuya nu kuwela.”
Lyene isi ayanena ati, “Ndi cili vivyo, fwandi mulasi mumusendeleko vintu visuma vya muno mpanga mu masaka inu. Mukamupele wa mawila ya mulasi. Mumutwalile tumina twa muti, nu tuuci tunono, vyamununko usuma, mbalala, ni viseekwa ivyakolana na makole. 
Nupya musende ni mpiya maila yaili ukuluta pali zino mwasenzile, pamulandu wakuti mulinzile ukuya wezezya impiya zino zyazanikwe mu masaka inu kuno. Limwi yaluvyanyizye sile pakwika lupiya mu masaka inu. 
Tolini muto winu mukatuke mwapita likwene. 
Si Leza Wamaka yonsi angalenga umuntu wiyo akaye na mizu panomuli, pakuti akamuwezezye munyonko wino wasyala pamwi na Benjamini. Lyene nemo ndi ukufwilwa kwa ana, kaciye vivyo kwene usi mulandu.”
Caleka aina yakwe Yosefu yasenda vya mawila ni mpiya maila yaili ukuluta pali zizi, nga na Benjamini. Iyakumpeka iyaya ku Eguputo nga lino yafika kuku yaya kukulolana na Yosefu. 
Lino Yosefu walola Benjamini ali nayo, anena kangalila, uwamu ng'anda yakwe ati, “Senda antu yaku ng'anda kwane. Kafyule inyama uteyanye, tumaiza tulye nayo pa nsita ya musanya.”
Alino umuntu wilya acita wakwe vino wapilwe ilamulo, nga asenda aina yakwe Yosefu ku ng'anda.
Nga lino yakuya ku ng'anda pamwi nawe, yuvwa intete nga yelenganya yati, “Yatuleta kuno pamulandu wa mpiya zino twaswilile nazyo mu masaka pa ulendo wakutandika. Mukupumikizya yamatuzanza, yatole yapunda itu, nga yatucite ukuya azya yakwe.”
Caleka lino yafika pa mulyango wa ng'anda, yanena kangalila uwamu ng'anda yakwe Yosefu yati, 
“Musambazi, twapapata uvwa kunotuli, twatazile twiza kuno ilya nkolele ku kukala ivyakulya. 
Lino tukuswilila ku muzi, tufika pa nsakwe, tusapula masaka, na cila muntu azana impiya zino wakalile ingano zili mu mufuko papela ya ngano, mwi saka lyakwe. Twatituleta impiya zizyo kunuli. 
Twatitwiza ni mpiya nazyuze izya kukalila ivyakulya navyuze. Tutamanyile umuntu wino wisile impiya mu masaka itu.”
Kangalila wilya aasuka ati, “Mutasakamala. Mutuvwa ni ntete. Leza winu Leza wakwe so, alinzile kuti wamwikile impiya mu masaka inu. Nene naposile impiya zino mwalipile.” Lyene aleta Simeoni kunoyali.
Alino kangalila aingizya aina yakwe Yosefu mu ng'anda. Apela amanzi kunoyali pakuti yangafulala ingazo zyao, nga apeela na yapunda ivyakulya. 
Yatoola vya mawila yateyanya vyakupeela kuli Yosefu lino amaiza musanya, pamulandu wakuti yayanenyile ukuti yamaiza yaliile pamwi nawe. 
Lino Yosefu wafika ku ng'anda, yamutwalila vya mawila mu ng'anda, yafukama pansi yafupime kunoli. 
Yalamukana nga Yosefu auzya mutende wao lyene avwanga ati, “Mwanenyile pali lwakwe so mukote, uzye ali uli? Uzye acili umumi? Uzye acili akomile?”
Nayo yaasuka yati, “Tata, wino akakutumikila, acili umumi nupya acili akomile.” Nga yafukama pansi yafupime kunoli.
Lino Yosefu walola Benjamini mwina wakwe avwanga ati, “Uzye wi ali nkwangu winu, wino mwanenyile? Mulumendo, Leza akupolelele.” 
Lyene lino yamala ukulya nu kumwa, Yosefu apeela ilamulo ku muomvi wino wali akangalila uwamu ng'anda yakwe ati, “Zuzya ingano mwi saka lyakwe cila muntu kulingana nu usendelo, nga cila muntu muswilizizye impiya zyakwe, uzike papela ya ngano mwi saka. 
Utoole ulwako lwakwe siluva wike mwi saka lya mwina wao munono, pamwi na zino wakalile ingano.” Alino muomvi wilya acita ndi vino Yosefu wamunenyile.
Katondotondo aomvi yalya yatuma aina yakwe Yosefu, nga nayo yakatuka pamwi na yapunda yao yapita. 
Lino yatali yafike kutali ukufuma mu musumba, Yosefu anena muomvi wino wali akangalila uwamu ng'anda yakwe ati, “Simula, londelela antu yalya. Ndi wayazana uyuzye uti, ‘Musambazi wane wacisile cisuma kunomuli, uzye pacani cino mwamuwezezya uyi pa usuma? 
Uzye pacani cino mwiya ulwako lwakwe siluva lwa musambazi wane? Ulwako luu aluno akamwela amanzi, nupya aluno akaomvya pa kusapola. Cumi, mwatala mulandu ukulu cuze pa kwiya ulwako.’”
Lino muomvi wakwe Yosefu wasimula, afika inkolelo yao, nga ayanena amazwi yano wamunenyile. 
Antu yalya yamwasuka yati, “Musambazi tutamanyile cino ukuvwanga. Kunotuli cipelele kutali ukucita icintu camusango ndi uwo. 
Umanyile ningo ukuti lino twafumile ku mpanga ya Kenani twakuwezizye impiya zino twazanyile mu masaka itu. Uzye pacani cino tungiila siluva nanti zaabu uwamu ng'anda ya musambazi wako? 
Musambazi ndi cakuti umwi uwa munotuli wazanikwa nu lwako lulo, cumi akomwe, nga na swensi asyala tulaya azya yako.”
Muomvi wakwe Yosefu avwanga ati, “Endi, nazumila, lelo wiyo kwene asenzile amazanikwa nu lwako amaya muzya wane, nga na mwensi asyala mumapita mu untungwa.” 
Caleka zuwazuwa iisya masaka yao pansi, nga cila muntu asapula isaka lyakwe. 
Muomvi wakwe Yosefu atandika kusakaula mukutekela, kutandikila kuli silenzi nga asyalikizya nu muto wao. Nga ulwako luzanikwa mwi saka lyakwe Benjamini. 
Yasilenzi yakwe Benjamini yalepola vizwalo vyao, nga yaponelwa nu ulanda ukulu cuze. Yanyepa nupya visendo vyao pali yapunda yao, nga yaswilila ku musumba.
Lino Yuda na ina yakwe yaswilila ku ng'anda kwakwe Yosefu, iyazana acili mu ng'anda. Nga yafukama pansi yafupime inkolelo yakwe. 
Yosefu ayuzya ati, “Uzye cani cino mwatimucita? Uzye mutamanyile kuti umuntu wino ali mwene akateeka ndi vino nene angamanya kupitila mu kusapola, ivintu vino antu yakucita mu umfisolo?”
Yuda aasuka ati, “Musambazi, uzye tuli ni cakuvwanga kunuli?” “Uzye tungapazya cani? Mulandu wene tukweti pano Leza watalenga kuti uyi witu usokoloke. Asi wenga sile wino azanyilwe nu lwako mwi saka lyakwe amaya muzya wako, lelo swensi kwene muno tuyelile ndakai twaya azya yako.” 
Yosefu avwanga ati, “Awe ntangacita vivyo! Suka sile azanyilwe nu lwako mwi saka lyakwe amaya muzya wane. Mwemuno mwasyala mwensi, mungaswilila kuli so mutende nupya antungwa.”
Yuda apalamila kuli Yosefu, nga avwanga ati, “Napapata musambazi, nzumilizye kuti mvwange kunuli mu untungwa. Utasoka pamulandu wane, pano wewe kwene uli wa mwene umwisikulu. 
Musambazi, watuzizye uti, ‘Uzye mwakwata so nu mwina winu namuze?’ 
Naswe twaswike tuti, ‘Endi twakwata tata mukote, nga twakwata nu muto witu wino tata waviile mu ukote wakwe. Silenzi wa mulumendo wi wafwile mpiti, lyene muli nyina aliwe wenga sile uwasyala nu umi. Tata wamutemwa cuze.’
“Musambazi, wemo watunenyile kuti tungaleta muto witu kuno kuti wize umulole. 
Naswe twakunenyile we musambazi tuti, ‘Mulumendo atangafuma pa manso yakwe tata, pano ndi cii cacitike, tata angafwa.’ 
  Lino Yuda wamala kuvwanga, Yosefu aposiwa kuzizimizya pa manso ya aomvi yakwe. Caleka apeela ilamulo ku yaomvi yonsi ali mu muputule wa ng'anda kuti yafumemo. Lino Yosefu wasyalamo wenga sile na ina yakwe, ailondolola kunoyali. 
Yosefu alila, apongomoka cakuti aina Eguputo yuvwa impoma. Landwe lyapali ci lyuvwika kwi sano kuli Falao. 
Yosefu anena aina yakwe ati, “Nene Yosefu! Uzye tata acili umumi?” Lelo lino aina yakwe yuvwa ci, yuvwa intete, yamangala cakuti yaposiwa kwasuka. 
Lyene Yosefu avwanga kunoyali ati, “Napapata palamilini kunondi.” Lino yapalama kunoli, nupya avwanga ati, “Anene muto winu Yosefu wino mwakazizye ku ina Eguputo. 
Ndakai mutasakamikwa nanti kuivunuka mweisikulu pamulandu wakuti mwankazizye kuno. Cumi kwene, Leza umwisikulu ali wino wankolezizye kuno pakuti umi wa antu usungwe. 
Uu, umwaka wakwe ciili wa cipowe muno mpanga. Lelo kukwiza nupya imyaka nayuze isano ino kutalaya kulima nanti kuzombola. 
Leza uwandesile inkolelo inu kuti nkatuule mwemwe umu nzila ya cizungusyo nga nakuti mwemwe na amu mupanda winu yapusuke. 
Caleka Leza umwisikulu uwandesile kuno, asi mwemwe foo. Leza wandenga ukuya cilolo mukulu wakwe Falao. Nupya nene ntunguluzi yamu Eguputo monsi.
  “Ndakai kalaukini muswilile kuli tata nga mukamunene ukuti Yosefu umwana wako umonsi walanda wati, ‘Leza wandenga ukuya kateeka uwamu Eguputo monsi. Kwaula ukusumba insita iza kuno zuwa. 
Ulikala mu muputule wa mpanga ya Gosyeni, kuno ulaya pipi nani, wewe na ana yako, na aizikulu yako, ni mfwele zyako, ni mbuzi zyako, ni ng'ombe zyako, na vyonsi vino wakwata. 
Ndi mwikala ku Gosyeni ndamusunga. Kuliza imyaka nayuze isano ya cipowe. Ntakulonda wewe na amu ng'anda yako nga ni viteekwa vinu mukafwe ni nzala.’ ”
Yosefu atwalilila kuvwanga ati, “Ndakai mwensi pyu, nga nawe kwene Benjamini, mwasininkizya ukuti nene Yosefu. 
Munene tata ukuti nalasikwa cifulo cikulu cicindame kuno ku Eguputo, nga mumunene pali vyonsi vino mwatimulola. Lyene kalaukini mukize nawe kuno.”
Alino Yosefu aya kuli Benjamini muto wakwe, iyakukulana, nga oili iyatandika kulila pamulandu nu luzango. 
Lino Yosefu acili akulila akukula nu kutonsola cila wenga mu ina yakwe. Pacisila cakwe ci aina yakwe yatekeziwa iyatandika kulanda nawe.
Lino ilandwe lyafika kwi sano lyakwe Falao ukuti aina yakwe Yosefu yatiyiza, Falao na aomvi yakwe yazanga. 
Falao anena Yosefu ati, “Nena anyonko kuti yanyepe viya pa nyama zyao nga yaswilile ku mpanga ya Kenani. 
Leka yakatole isi na amu ng'anda zyao, nga yakawele kuno. Ndayapeela muputule wa mpanga ya Eguputo usuma cuze, nga yalakwata ivyakulya vivule visuma cuze. 
Uyanene yasende maceleta ukufuma kuno ku Eguputo kuti yakasendelemo aci yao, na ana yao, nga na isi, yakize nawe kuno. 
Vintu visuma cuze, ivyaya muno Eguputo monsi, vyonsi vilaya ivyakwao. Caleka yatasakamala pa viya vyao vino vilasyala kuku.”
Lyene ana yakwe Yakobo iyacita wakwe vino yanenyilwe. Yosefu ayapeela maceleta, kulingana vino Falao wapeezile ilamulo. Ayapeela ni mpao. 
Nupya Yosefu ayapeela ni vyakuzwala ivipya. Lelo Benjamini amupeela impiya imyanda itatu zyakwe siluva ni vyakuzwala ivipya visano. 
Atumila isi yapunda ikumi yano asenzile viya visuma cuze vino vyapangwa mu Eguputo. Yapunda yauze ikumi iyasenda ingano, imikate, nga ni mpao zyuze. 
Lyene anena aina yakwe kuti yapita, nga lino yatiyakatuka avwanga kunoyali ati, “Mutalemanila mu nzila.”
Caleka yafuma mu Eguputo, nga yaswilila ku Kenani kuli isi Yakobo. 
Lino yafika, iyalondolwela isi yati, “Yosefu acili umumi! Wene ali ntunguluzi yamu Eguputo monsi.” Yakobo amangala, nga atataile ukulanda kwao.
Lelo lino yamulondolwela amazwi yonsi yano Yosefu wavwanzile, nga alola na maceleta yano Yosefu watumile akumusendelamo ku Eguputo, alino amano yawela, ataila. 
Lyene Yakobo avwanga ati, “Mwana wane umonsi Yosefu acili umumi! Ntakweti amazwi nayauze! Ndinzile ukupita nu kuyamulola lino ntacili imfwe.”
Empty verse
Empty verse
Empty verse
Empty verse
Caleka Yakobo alonga vyonsi vino wakweti, nga atenuka aya ku Eguputo. Lino wafika ku Belisyeba apeela impolelwa kuli Leza wakwe Isaki isi wakwe. 
Usiku Leza avwanga kunoli mu cilolwa, amwama ati, “Yakobo, Yakobo!”
Leza avwanga ati, “Anene Leza, Leza wakwe so. Utuvwa intete zya kutentemukila ku Eguputo, pano kuku akuno ndalenga amu mupanda wako ukuya uluko lukulu cuze. 
Nemo ndatentemukila ku Eguputo, nga nene kwene ndakuwezya pali pamwi nawe, nga na amu mupanda wako ndayawezya kuno mpanga kwene ii. Lino ulafwa Yosefu alakufunda.”
Lyene Yakobo akatuka ukufuma ku Belisyeba, nga ana yakwe aonsi yamusenda yasenda na ana yao, anono, nga na aci yao mu maceleta yano Falao watumile. 
 Yatoola ni viteekwa kwene na vyonsi vino yalonsile mu Kenani, nga Yakobo na amu mupanda wakwe yonsi yapita, yaya ku Eguputo. 
Caleka Yakobo asenda ana yakwe aonsi ku Eguputo, na aizikulu yakwe aonsi, na ana yakwe anaci nga na aizikulu yakwe anaci.
Yaa ali mazina ya ina Izlaeli aonsi (kuli kuti Yakobo na amu mupanda wakwe) yao apisile nawe ku Eguputo. Pali Lubeni iyeli lyakwe. 
Nga na ana yakwe Lubeni aonsi yali a Hanoki, Palu, Heziloni, na Kalimi. 
Ana yakwe Simeoni aonsi a Yemueli, Yamini, Oadi, Yakini, Zoyali, nga na Syauli, umwana umonsi wino waviile mu mwanaci waku Kenani. 
Ana yakwe Levi aonsi yali a Gelisyoni, Koati, na Melali. 
Ana yakwe Yuda aonsi yali a Ele, Onani, Syela, Pelezi, na Zela. (Lelo ana yakwe Yuda yauze aonsi a Ele na Onani yene yafwile ala yacili mu mpanga ya Kenani.) Ana yakwe Pelezi aonsi yali a Heziloni na Hamuli. 
Ana yakwe Isakali aonsi yali a Tola, Puwa, Yasyubu na Syimuloni. 
Ana yakwe Zebuluni aonsi yali a Seledi, Eloni, nga na Yaleeli. 
Ya, ali ana yakwe Yakobo aonsi amuli Leya yano yamuvyalile ku Mesopotamya, ukwikapo nu mwana umwanaci Dina. Onsi pamwi amu mupanda wakwe Leya yali amakumi yatatu na yatatu.
Ana yakwe Gadi aonsi yali a Zefoni, Hagi, Syuni, Eziboni, Ele, Alodi na Aleli. 
Ana yakwe Asyeli aonsi yali a Imuna, Isyiva, Isyivi, Beliya na kaci wao Selaa. Ana yakwe Beliya aonsi yali a Hebeli na Malikieli. 
Yaa ikumi na mutanda ali amu mupanda wakwe Yakobo, amuli Zilipa. Zilipa umwanaci muzya wino Labani wapeezile kuli Leya umwana wakwe umwanaci.
Lakeli wavyalile Yakobo ana yaili aonsi, Yosefu na Benjamini. 
 Asenati umwana umwanaci wakwe Potifela, simapepo waku Oni, wavyalile Yosefu ana yaili aonsi mu Eguputo. Ana yaa a Manase na Efulemu. 
Ana yakwe Benjamini aonsi yali a Bela, Bekeli, Asyibeli, Gela, Namani, Ei, Losyi, Mupimu, Hupimu na Alidi. 
Yaa ikumi na yani ali amu mupanda wakwe Yakobo muli Lakeli.
Dani wakweti umwana umonsi wenga, Husyimu. 
Ana yakwe Nafutali yali a Yazeeli, Guni, Yezeli, na Syilemu. 
Yaa cinimbali ali amu mupanda wakwe Yakobo muli Bilaa. Bilaa umwanaci muzya wino Labani wapeezile kuli Lakeli umwana wakwe umwanaci. 
Antu amu mupanda wakwe Yakobo yonsi pamwi yali amakumi mutanda na mutanda yano yaile ku Eguputo. Aci ya ana yakwe Yakobo yene yatapenzilweko. 
 Yosefu waviile ana yaili aonsi mu Eguputo. Caleka impendwa yakwe yao amu mupanda wakwe Yakobo, yano aile ku Eguputo, ikumana amakumi cinimbali.
Yakobo inkolelo atuma Yuda kukunena Yosefu kuti akayazengele ku Gosyeni. Lino yafika, 
Yosefu anena aomvi yakwe kuti yateyanye celeta nga aya ku kuzengela isi ku Gosyeni. Lino Yosefu walola isi asimwilila kunoli amukumbatila nga alila pa nsita itali. 
Yakobo anena Yosefu ati, “Awe lyene ningafwa, pano natinjilolela na manso yane ukuti ucili mumi.”
Lyene Yosefu anena aina yakwe nga na amu ng'anda yakwe isi yonsi ati, “Ndinzile nje kuli Falao, imunene inti, ‘Aina yane na amu ng'anda yakwe tata, yano ikalanga mu Kenani yatiyiza kuti ikale nani. 
Ndaya nkamunene ukuti mwemwe yakacema, pano mwateeka iviteekwa. Nupya ndaya nkamunene ukuti mwatimwiza na maufyo ya mfwele, ing'ombe zino mukasunga nga na vyonsi vino mwakwata.’ 
Caleka Yosefu apita na ina yakwe yasano nga yaya kuli Falao. Yosefu anena Falao ati, “Tata na inane yonsi yatiiza ukufuma ku mpanga ya Kenani. Yatiiza na maufyo ya mfwele, ing'ombe nga na vyonsi vino yakwata. Ndakai yatiyakuula insakwe mu muputule wa Gosyeni.” 
Lyene Yosefu alondolola aina yakwe kuli Falao. 
Falao auzya aina yakwe Yosefu ati, “Uzye imilimo ci ino mukaomba?”
“Twatitwiza ku kwikala mu mpanga ii pamulandu wakuti mu mpanga yaku Kenani cipowe caticiipa cuze cakuti kusi mulemvwe uno umuntu angacemela maufyo yakwe. Twapapata tupele nsambu yakwikala mu muputule wa Gosyeni.”
Falao anena Yosefu ati, “Ndakai so na ina yako yatiiza kuti ikale nawe. 
Yosefu impanga ii ya Eguputo iyakwao. Leka yakikale mu muputule wa Gosyeni, kuno kwazipa cuze. Nupya ndi pangaya yamwi munoyali angamanya ningo utesi wa viteekwa, uike ukuya yakangalila ya viteekwa vyane.”
Lyene Yosefu aiza na isi Yakobo amulondolola kuli Falao. Yakobo apolelela Falao. 
Nga Falao auzya Yakobo ati, “Uzye uli ni myaka inga?”
Yakobo aasuka ati, “Indi ni myaka umwanda onga na makumi yatatu mu umi wa kululumba kwane. Imyaka yane ili inono nupya iya ucuzi, ino itangakolana ni myaka ya kululumba kwa vikolwe vyane.” 
Yakobo asyalikizya na mazwi ya kupolelela Falao, nga apita.
Lyene Yosefu aleka isi na aina yakwe yikala mu Eguputo nga ayapeela muputule wa mpanga usuma cuze mupipi nu musumba wa Lamesesi, wakwe vino Falao wapeezile ilamulo. 
Yosefu apeela ivyakulya kuli isi, ku ina yakwe, nu ku amu ng'anda yakwe isi kulingana ni mpendwa ya antu muli cila ng'anda.
Cipowe cali iciipe cuze cakuti kutali ivyakulya nanti vimwi mu mpanga yonsi. Caleka antu amu mpanga ya Eguputo na amu Kenani inzala iyatonsya. 
Lino antu yakukala ingano, Yosefu akolonganika impiya zyonsi mu Eguputo nu mu Kenani, nga azitwala kwi sano lyakwe Falao. 
Lino aina Eguputo na ina Kenani yasumba impiya zyonsi, yonsi kwene yiiza kuli Yosefu nga yamunena yati, “Tupeleko ivyakulya. Uzye ukulonda tufwe ale ukulola? Cita cimwi, pano impiya zitu zyatizisila zyonsi.”
Yosefu aasuka ati, “Kaletini iviteekwa vinu, twizakauzyanya ni vyakulya ndi impiya zinu zyatizisila zyonsi.” 
Caleka yaleta iviteekwa vyao kuli Yosefu. Yosefu ayapeela ivyakulya yakauzyanya ni ngamila, imfwele, imbuzi, ing'ombe na yapunda. Mwaka ulya iusila ala yakukauzyanya ivyakulya ni viteekwa vyao.
Mwaka walondelelapo yiiza kunoli nga yavwanga yati, “Musambazi tutangakufisa, mwine impiya zitu zyonsi zyatizisila, nga ni viteekwa vitu vyonsi ivyakwako. Pasi nanti icintu cimwi cisile cino tungakupeela suka sile mili itu ni mpanga muno tukalima. 
Pacisila cakwe vii, lino Yosefu ali mu musumba, apokelela amazwi akulwala kwakwe isi. Caleka Yosefu asenda ana yakwe yaili aonsi, Manase na Efulemu, nga apita aya ku kufwilizya isi. 
Lino Yakobo uvwa ukuti Yosefu umwana wakwe umonsi wataiza ku kumufwilizya, aikomelezya akatuka aikala pa musanzi. 
 Yakobo anena Yosefu ati, “Leza Wamaka yonsi walolike kunondi lino wampolelile ku Luzi mu mpanga ya Kenani. 
Wanenyile ati, ‘Ndalenga kuti uvyale ana avule, pakuti amu mupanda wako yakaye inko zivule. Ndapeela impanga ii ku amu mupanda wako kuti iye impanga yao amanda pe.’ ”
Yakobo atwalilila ukunena Yosefu ati, “Yosefu ana yako yaili aonsi, yano avilwe kunuli mu Eguputo lino ntali nize, nayo kwene akwane. Efulemu na Manase yene akwane wa ana yane aonsi, Lubeni na Simeoni. 
Ndi ulavyala ana aonsi nayauze, yene yatalapendwa ukuti akwane. Yene yalapokelela upyanyi wa mpanga kupitila muli yasilenzi, vili Efulemu na Manase. 
 Nacita ci pamulandu wakuti nkwelenganya vyacitikile nyoko Lakeli. Nasosile pano Lakeli wafwilile mu mpanga ya Kenani mupipi nu musumba wa Efulata, ala nkuswilila kumwitu ukufuma ku Mesopotamya. Imuzika mu mbali ya museo uwaya ku Efulata.” (Musumba wa Efulata ndakai ukaamwa ukuti Betelemu.)
Lino Yakobo walola ana yakwe Yosefu aonsi auzya ati, “Uzye alumendo yaa aweni?”
Yosefu aasuka ati, “Alumendo yaa ali ana aonsi yano Leza wampeela muno mpanga ya Eguputo.”
Manso yakwe Yakobo yatalolekesyanga pamulandu wa ukote. Caleka walolanga cizyuzye. Lyene Yosefu atwala alumendo kunoli, acino Yakobo ayakumbatila, nga ayatonsola. 
Yakobo anena Yosefu ati, “Ntapaalilanga ukuti ningakulola nupya, lelo ndakai Leza watalenga kuti nkulole pamwi na ana yako kwene.” 
Lyene Yosefu afumya alumendo pa makokola yakwe Yakobo nga afukama pansi afupime inkolelo yakwe.
Yosefu aimika Efulemu kwi kasa limani lyakwe Yakobo, na Manase amwika kwi kasa lilunji. 
Lelo Yakobo apusanya makasa yakwe. Aika ikasa lilunji pa mutwe wakwe Efulemu, nanti cingaya kuti wali umwance pali Manase, nga atambalika ikasa lyakwe limani aika pa mutwe wakwe Manase, ciye Manase wali ali iyeli. 
Lyene Yakobo apolelela Yosefu ati,
Si mungeli wino uwampuswisye mu mauzanzo onsi
Lino Yosefu walola ukuti isi wika ikasa lilunji pa mutwe wakwe Efulemu citamuzanzizye. Caleka Yosefu asisya ikasa lyakwe isi pa mutwe wakwe Efulemu nu kwika pa mutwe wakwe Manase. 
Yosefu anena isi ati, “Awe asi vivyo tata, wi ali kwi kasa lilunji ali wikolo awino ika ikasa lyako pa mutwe wakwe.”
Yakobo akana ati, “Awe! Manyile mwanane. Na amu mupanda wakwe Manase kwene yalaya luko lukulu. Lelo Efulemu alaya mukulu ukuluta Manase nga na amu mupanda wakwe yalaya inko zikulu.”
  Caleka pa wanda ulya kwene Yakobo ayapolelela ati, “Aina Izlaeli yalaomvya mazina inu pa kupolelela antu yauze.” Yalavwanga yati, “Si Leza amupolelele ndi vino wapolelile Efulemu na Manase.” Mu nzila ii Yakobo alenga Efulemu ukuya wankolelo pali Manase.
Lyene Yakobo anena Yosefu ati, “Wakwe vino watulola, nemo indi pipi nu kufwa, lelo Leza alaya nawe nga alalenga kuti muswilile ku mpanga ya vikolwe vinu. 
Nkunena wewe Yosefu, asi anyonko foo ukuti nkukupeela ciputulwa ca Syekemu, impanga ivunde cuze ino napokolwile ku ina Amoli pa kuyalwisya ku lupanga lwane nu ulapwa.”
Empty verse
Empty verse
Empty verse
Empty verse
Empty verse
Empty verse
Empty verse
Yakobo atuma umwi kuti aame ana yakwe onsi, nga lino yiiza ayanena ati, “Palamilini kunondi muleke munene vino cilamucitikila mu manda akwiza:”
“Konganini nga muvwe, mwe ana aonsi yakwe Yakobo.
“Lubeni, wewe iyeli lyane nupya maka yane,
Uli wa luzi lwa mukuku,
“Simeoni na Levi aina.
Nemo ntangalemana nayo mu kulanzyanya kwao kwa mu nkama.
Citipu ciye pa ukali wao, pano wene ukaoofya cuze,
“We Yuda, anyonko yalakulumbanya.
  Yuda akoline na cisama,
Intuwa ya wene ilikala mu makasa yakwe Yuda amanda pe,
Akanyepelela mwana punda mu calo ca matingi.
Manso yakwe yaenza cee ngati uwazi pamulandu wakumwa waini.
“Zebuluni alikala mumbali yakwe yemba.
“Isakali wene ali wakwe punda wamaka punda wino
Lelo akalola ukuti impanga ya upuzo isuma.
“Dani alaya kateeka wa antu yakwe.
Dani alaya wa nzoka ino ilambalile mumbali ya museo.
“We Yawe, nkalolela ufyusi wako.
“Gadi alazanzwa ni umba lya ivi,
“Mu mpanga yakwe Asyeli mulafuma vilimwa visuma.
“Nafutali ali wa mpelembe ino ikasimula konsi kuno itemilwe,
“Yosefu akoline wa muti uno ukaseeka,
Anisi yakwe yamoofizye nu kumuzanza,
Lyene Yosefu ainama inkolelo nu kukumbatila isi, nga alosya nu kutonsola pa mpumi ya cala. 
Alino Yosefu apeela malamulo kuli yasing'anga, aomvi yano amuombelanga kuti yapake icala amafuta akulesya kuola kwa cala cakwe isi. Yasing'anga iyacita ndi vino Yosefu wayanenyile. 
Casumvile amanda amakumi yani, pano yali ili nsita iyapimwa iyakupaka icala amafuta akulesya kuola. Aina Eguputo yalosya Yakobo amanda amakumi cinimbali.
Lino insita yakulosya yasila, Yosefu atuma aomvi ya kwisano kuli Falao ati, “Napapata ntwalilini amazwi ya kuli Falao muti, 
 ‘Lino tata wali pipi nu kufwa, wandenzile kuti indape kunoli kuti ndamuzika mwi lindi lino wateyanya ku mpanga ya Kenani. Caleka napapata lekini nkazike tata, ndawela.’”
Lino Falao uvwa kulenga kwakwe Yosefu aswilizya amazwi kuli Yosefu ati, “Pitanga kazike so wakwe vino walafile ukuti ulacita.”
Caleka Yosefu apita ku kuzika isi. Yacilolo yonsi yakwe Falao, inkombe, nga na ikolo yonsi acindame amu Eguputo yapita na Yosefu ukuya zika isi. 
Amu ng'anda yakwe Yosefu, aina yakwe nga na asyala yonsi amu ng'anda yakwe Yakobo yapita nawe. Suka sile ana yao anono asyazile mu muputule wa Gosyeni ni mfwele, imbuzi ni ng'ombe zyao. 
Aonsi ali mu maceleta na onsi akwezile pa mfwalasi yonsi iyapita nawe. Lyali iumba likulu cuze. 
Lino yafika pa lwano lwakupuulila ingano ku cifulo ca Atadi, ku ufumondaka wakwe Yodani yalosya nu kupoma cuze pa nsita itali kulingana nu lutambi. Pa manda cinimbali Yosefu ala akucita ntambi zya ndosya pa Atadi. 
Lino aina Kenani yalola ukuti antu yalya yakulosya pa Atadi, yavwanga yati, “Owe kalanda we! Ala indosya nu ukulu ino aina Eguputo yakweti!” Pamulandu kwene uu cifulo ci catemilwe izina lyakuti Abeli Mizilaimu.
Caleka ana yakwe Yakobo aonsi iyacita wakwe vino Yosefu wapeezile ilamulo. 
Iyasenda cala cakwe ku mpanga ya Kenani nga yacizika mwi cele mu musonso waku Makipela, lwaku ufumondaka wakwe Mamule, mu calo cino Abulaamu wakazile kuli Efuloni mwina Hiti kuti ciye ku matawa. 
Pacisila ca kuzika isi Yosefu aswilila ku Eguputo pamwi na ina yakwe na yonsi yano apisile nawe ku ndosya ku kuzika isi.
Pacisila ca ndosya yakwe Yakobo, aina yakwe Yosefu yuzyanyanga yati, “Uzye ndi Yosefu acili akwelenganya pali vino twamucisile nupya limwi akulonda kulandula, uzye tulacita cani?” 
Caleka yatuma amazwi kuli Yosefu yati, “Lino tata atacili afwe, 
watunenyile kuti tungalenga uwelelo kunuli we Yosefu, twapapata tukulenga uwelelo pamulandu uno swe anyonko twatazile kunuli. Ndakai twapapata twelele pa kuponga kwitu, swe aomvi yakwe Leza wakwe so.” Lino Yosefu wapokelela amazwi yaa alila cuze.
Lyene aina yakwe Yosefu aisikulu yaya nga yafukama pansi inkolelo yakwe nga yavwanga yati, “Asweswe twaileta kunuli wa azya yako.”
Lelo Yosefu ayanena ati, “Mwe inane mutuvwa intete, nemo ntanganjike mu cifulo cakwe Leza. 
Mumine akapi ukucita uyi kunondi, lelo Leza ausenula ukuya usuma, pakuti atuule umi wa antu avule yano ali nu umi pa wanda wilelo. 
Mutoopa nanti cimwi. Ndamusunga mwensi pamwi na ana inu. Caleka aswilizya ukuyanena na mazwi yakuyayela mizu nga yateeka imyenzo.”
Yosefu atwalilila ukwikala mu mpanga ya Eguputo pamwi na amu ng'anda yakwe isi Yakobo. Yosefu wafwile ala ali ni myaka umwanda onga ni ikumi. 
