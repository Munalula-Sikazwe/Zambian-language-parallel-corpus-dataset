Ngaaya majwi aa Jelemiya mwanaa Hilikiya umwi wabapaizi baku Anatoti mucisi ca Benjamini. 
Majwi aa Mwami Leza akamusikila mumwaka wakkumi aitatu wakulela kwa Josiya mwana wa Amoni mwami wacisi ca Juda, 
kuyoosika mubwami bwa Jehoiyakimu mwanaa Josiya mwami wacisi ca Juda mane kuyoosika mumwezi wasanu wamwaka wakkumi aumwi wa Zedekiya mwanaa Josiya mwami wa Juda, ciindi bantu bamu Jelusalemu nibakali mubwaange.
Ngaaya majwi aa Mwami Leza ngaakaamba kulindime wakati, 
“Nketana kubumba mwida lyabanyoko ndakali kuzi, kotanazyalwa ndakakuzandula, ndakakusala kuti ube musinsimi kuli bamasi.”
Lino mebo ndakaamba kuti, “O Mwami Leza, mebo nsikonzyi kukanana pe, ndicili musyoonto.”
Pele Mwami Leza wakati kulindime, “Utaambi kuti, ‘Ndicili musyoonto! Weelede kuunka kubantu boonse ooko nkundakutuma ukabaambile zyoonse eezyo nzindakulailila.’ 
Utakabayoowi, nkaambo ndili aanduwe ndiyookuvuna,” mbwaamba Mwami Leza.
Mpoonya Mwami Leza wakatandabika janza lyakwe wakaguma mulomo wangu akundaambila kuti, “Lino ndabikka majwi aangu mumulomo wako. 
Bona sunu ndakubikka kuti weendelezye bamasi amalelo, kuti uzyule akumwaya, kuti unyonyoone akusowa, kuyaka akuzikkila amajwi aako.”
Majwi aa Mwami Leza akandisikila akati, “Ncinzi ncobwene
Mpawo Mwami Leza wakati kulindime, “Wabona kabotu,
Majwi aa Mwami Leza akandisikila alimwi akati,
Mwami Leza wakati, “Kuzwa kunyika kuyooboola mapenzi aayo azoosikila muntu woonse uuli munyika. 
Ndiyanda kwiita bantu bamalelo aakunyika, mbwaamba Mwami Leza. Bamami babo bayooboola nkabela bazookkazika zyuuno zyabo zyabwami kumanjililo aamilyango mipati yamunzi wa Jelusalemu, bayoozinguluka bwaanda boonse aminzi yoonse yacisi ca Juda. 
Lino njoosinsa bantu bangu akaambo kacinyonyoono cabo cakundisiya akuyootentela baleza babuyo tununkilizyo, akukomba eezyo nzibakapanga amaanza aabo beni. 
Lino libambile! Nyamuka ubaambile kufumbwa nceti kwaambile, utabayoowi, nkaambo mebo inga ndakonga nduwe kabalangilide. 
Sunu ndakubikka kuti ube mbuli munzi uukwabilidwe, cicinda calubulo, ube mbuli bwaanda bwamukuba bukwabilila nyika yoonse kuzwa kubami bacisi ca Juda abalupati-pati baco, bapaizi baco abantu boonse bamucisi. 
Bayookulwana pele tabakooyookuzunda, nkaambo mebo ndili aanduwe, ndiyookufutula.” Mbwaamba Mwami Leza.
Lino Majwi aa Mwami Leza akandisikila akati,
“Koya ukaambilizye bantu bamu Jelusalemu kabamvwide,
Isilayeli wakali kusalala ku Mwami Leza,
Amuswiilile majwi aa Mwami Leza, nywebo nolunyungu lwa Jakobo, nyoonse noziinga zya Isilayeli.
Mboobu mbwaamba Mwami Leza ulati,
Tiibakabuzya kuti, ‘Ino uli kuli Mwami Leza ooyo wakatugwisya mu Ijipiti
Ndakamuleta munyika yambolezi kuti mulye micelo yayo azilyo zyayo zibotu.
Bapaizi tiibakabuzya kuti, ‘Uli kuli Mwami Leza?
“Nkaako ono ndamupa twaambo alimwi, mbwaamba Mwami Leza,
Amuzubukile kunkomwe zyamilonga yaku Kitimu,
Sena kuli cisi nociba cimwi cakasowa baleza baco? Nikuba kuti tabali baleza beni pe.
Kogambwa kumakani aaya yebo ojulu, kankamanisya cakuyoowa kapati. Mbwaamba Mwami Leza.
Bantu bangu bajisi zibi zyobilo, bakandisiya mebo ndekasensa kamaanzi aabuumi,
“Sena Isilayeli mubelesi? Wakazyalwa kali muzike na?
Basyuumbwa balavuluma balamutimbila. Banyonyoona nyika yakwe,
Minzi yaku Memfisi aku Taapenesi ayalo mbubonya bakulula bulemu bwamutwe wako.
Sena tiimwaliletela mapenzi aaya nobeni nimwakasiya Mwami Leza wanu
Ino kayi muunkila nzi ku Ijipiti kuyoonywa maanzi aakalonga ka Syihoo?
Bubi bwanu nobeni bulamuletela cisubulo, kuwa kwanu kulamutapatizya.
Mwami Leza ulati, “Yebo Isilayeli wakakaka kuti ndikweendelezye,
Ndakamusyanga mbuli musaansa mubotu, wakajisi cisiko cibotu cizyandamene.
Nikuba kuti musambe ansipa iili buti nuuba mulota munji,
Ino mbubuti mbomunga mwati, ‘Tatusofweede,
mbuli cibize uuzibide munkanda,
Mutali kuzuzi cakulimana maulu, mutayumyi buyo moyo. Pele nywebo mwakati,
“Mbubonya mbuli mubbi mbwausa najatwa, mbubonya oobo abalo balunyungu lwa Isilayeli bausigwa nsoni, lwabo beni, bamami babo balupati-pati, bapaizi antoomwe abasinsimi. 
Baambila cisamu kuti, Nduwe taata, akubbwe balati, Nduwe wakandizyala. Bandifutatila, ciindi nobali mumapenzi balati, Boola uzootufutule!
“Ino kayi bali kuli baleza banu aabo mbumwakalipangila? Ababoole kuti naa kabakonzya kuzoomuvuna ciindi nomuli mumapenzi! Kayi mulijisi baleza banji mbubonya mbuli buli minzi yanu nobamu Juda. 
Ino nkaambo nzi nomunditamikizya twaambo? Nyoonse mwakandizangila, mbwaamba Mwami Leza. 
Tiicakagwasya kusubula bantu acisi, nkaambo taakwe nibakacita mbubakalailila. Panga lyako lyakajaya bapaizi mbuli syuumbwa walumina. 
Nywebo nobazyalani eeli, amuyeeye majwi aa Mwami Leza, ‘Sena ndili mbuli nkanda ku Baisilayeli, naa mbuli nyika yamudima uusiya mbi?’ Ino nkaambo nzi bantu nobati, ‘Tulaangunukide kweendeenda, tatukabooli limbi kulinduwe?’” 
Sena nakalindu ulaluba zyakulibotezya zyakwe? Sena nabwiinga ulaluba zyakulisakatizya zyakwe? Pele bantu bangu mebo bakandiluba, kwamazuba manji aatabaliki. 
Kasimpe nduwe oobainda kuziba zyaluyando! Nobaba bamakaintu bavuule kwiindilila balakonzya kwiiya nzila zyako. 
Azisani zyako bantu balajana bulowa bwabacete batajisi cintu mbookajaya nokuba kuti toobajanikizya kabapwaya ŋanda pe.
yebo ulati, ‘Nsikwe mulandu, Leza tandinyemenede.’ Pele njookubeteka nkaambo waamba kuti, ‘Nsibisizye.’ 
Ino nkaambo nzi ncendeenda boobu akuyabutamauka zyako? Ijipiti iyookutyompya mbubwakacita Asiliya. 
Uyoosiya busena bwako kolijisi kumutwe nkaambo Mwami Leza ulibakakide aabo mbosyoma, tabakooyookugwasya pe.”
“Kuti naa mwaalumi waleka mukaintu wakwe, kwamana mukaintu ooyo wainka waakukwatwa kumbi, sena ulakonzya kumupilusya alimwi? Sena tacikoosofwaazigwa kwiindilila? Pele yebo wali kukkala mbuli mukaintu mwaamu, wakajisi baalumi banji, sena ono uyanda kupilukila kulindime? Mbwaamba Mwami Leza. 
Langa mutulundu tuya tunyina bwizu ubone. Sena kuli busena aawo mpootakalalikwa? Cakali mbuli kuti ukkala munsi aamigwagwa kolindilila bayandwa bako, mbuli Mualabu uutuntulika munkanda. Wakasofwaazya cisi abwaamu bwako alimwi abubi bwako. 
Nkaako mvula yalunywaanywa yakajatwa, mvula yampumpaluya tiiyakawa. Nikuba boobo ucizumanana mubwaamu, tolisendi pe, kuti uuse.
“Sena enduwe wali kundiita ono aawa koti, Taata, nduwe mweenzuma kuzwa kubukubusi bwangu, 
sena unoondinyemede lyoonse? Sena bukali bwako tabukamani? Mbombubo oobu mbokanana, nikuba boobo ulacita bubi boonse mbokonzya.”
Mumazuba aakulela kwamwami Josiya, Mwami Leza wakati kulindime, “Sena ulibwene kutasyomeka kwa Baisilayeli mbokubede? Bakatanta mutulundu tulamfu toonse amunsi aamasamu aavwevwede, ooko bakacita bumambe. 
Ndali kuyeeya kuti mbokuli bakacita zyoonse eezi balapilukila kulindime, pele tiibakacita oobo pe, acalo cisinyina ca Juda citasyomeki cakabona eeci. 
Ndakapa cisi ca Isilayeli citasyomeki lugwalo lwakulekana, kwamana ndakacitanda akaambo kabumambe bwaco boonse. Pele ndakabona kuti acalo cisinyina ca Juda tiicakayoowa, cakacita acalo mbubonya oobo. 
Lino akaambo kakuti cakanyina makani kapati abwaamu bwa Isilayeli, cakasofwaazya cisi akucita bumambe bwakukomba mabwe azisamu. 
Nikuba kuti zyoonse eezi zyakacitika, cisinyina ca Juda citasyomeki tiicakapilukila kulindime amoyo woonse, pele cakali kuupaupa buyo ameso, mbwaamba Mwami Leza.”
Mwami Leza wakati kulindime, Cisi ca Isilayeli citasyomeki cililuleme kwiinda cisi ca Juda. 
Koya ukaambilizye makani aaya koyoolangide kunyika, koyooti, “Amupiluke nywebo nobacisi ca Isilayeli batasyomeki. Mbwaamba Mwami Leza. Nsiciyoomulangi cabukali pe, nkaambo ndeengelela. Mbwaamba Mwami Leza. Nsikookunyemena akutamani pe. 
Ncendiyanda buyo nkuti uzibe mulandu wako, mukuti wakazangila Mwami Leza wako, waabila baleza babuyo luyando lwako munsi amasamu aavwevwede, taakwe nookandiswiilila, mbwaamba Mwami Leza.
“Amupilukile nywebo nobantu batasyomeki. Mbwaamba Mwami Leza, nkaambo mebo ndime uuli mbuli mulumi wanu. Ndiyoosala omwe-omwe wanu kuzwa muminzi yanu, alimwi abobilo-bobilo kuzwa muziinga zyanu kuti bakamulete ku Ziyoni. 
Aawo njoomupa beembezi aabo bali kumoyo wangu, aabo bayoosolweda muluzibo amukumvwisya zintu. 
Mumazuba aayo nomuyoovula kapati munyika. Mbwaamba Mwami Leza. Bantu tabaciyooambi azyabbokesi lyacizuminano ca Mwami Leza pe, tabacinooyooliyandi nikuba kuyeeya kupenga limbi. 
Kuciindi eeco bayoocita Jelusalemu kuti ncuuno cabwami ca Mwami Leza, nkabela misyobo yoonse iyooyoboloka mu Jelusalemu kuti balemekezye zina lya Mwami Leza. Tabaciyootobeli limbi cinguni camyoyo yabo mibi. 
Mumazuba aayo baciinga ca Juda bayooswaangana antoomwe abaciinga ca Isilayeli, nkabela antoomwe boonse bayoozwa nyika nkoili kunyika kuti baze kunyika eeyo njindakapa kuli basikale babo kuti ibe lukono lwabo.”
Mebo lwangu ndakati, “Ndaliboteledwe kapati kuti nkemucitila mbuli bana bangu beni,
Pele mbubonya mbuli mukaintu uutasyomeki kumwaalumi wakwe,
Kwamvwigwa majwi aakulila atala aazilundu. Mbaisilayeli balila akukombelezya,
Amupilukile nywebo nobantu batasyomeki,
Kasimpe lugwasyo ndobalindila bantu kuzwa mutulundu ndupyopyongano, nzyobalindila kuzwa muzilundu nducengo. Kasimpe lufutuko lwa Baisilayeli luzwa ku Mwami Leza wesu. 
Kuzwa kubukubusi baleza bausya nsoni balobya zeezyo bamatata nzibakabelekela mbuli mbelele aŋombe alimwi abana babo balombe abasimbi. 
Atuvuntame ansi mukuusa kwesu, nsoni zyesu zitujaye. Twakabisizya Mwami Leza wesu, swebo antoomwe abasikale besu, twakabisya kuzwa kubukubusi bwesu kusikila sunu, tiitwakaswiilila Mwami Leza wesu.”
Kuti naa ulapiluka kulindime O Isilayeli, piluka. Mbwaamba Mwami Leza. Kuti naa musowe mituni yanu iindisesemya, akuti kamutaciyooleyi limbi, 
alimwi kuti naa mukakonkezye kuti, “Mbuli Mwami Leza mbwali muumi, mubwini, mukasimpe amubululami, eelyo misyobo uyooileleka, mulinguwe bayoojana bulemu.”
Mboobu mbwaamba Mwami Leza kubantu bakucisi ca Juda abamu Jelusalemu ulati, “Amupande nyika yanu eeyo iitanalimidwe, mutasyangi akati kamamvwa. 
Amulipe lwanu nobeni ku Mwami Leza, amusalazye myoyo yanu, nywebo nobantu bamu Juda anywebo nobamu Jelusalemu. Kwataba boobo ndamunyemena akumutenta mbuli mulilo, akaambo kabubi bucitwa, ndamutenta taakwe uunga wamuzima pe.”
Amwaambilizye mu Juda, mulungulule mu Jelusalemu kuti,
Amulizye mweembo wakuti batijile ku Ziyoni! Amutije kuti mufutuke cakufwambaana.
Kwasokomoka syuumbwa kuzwa mucoonde cakwe, sikunyonyoona misyobo walibambilila.
Nkaako amusame masaka, mweeme mulile,
Mwami Leza ulati, “Mubuzuba oobo mwami ulaluba, abalupati-pati bakwe bayootyompwa, basololi bayooyoowa, basinsimi bayoogambwa.”
Mpawo ndakati, “Maawe O Mwami Leza, ani wakali kubacenga buyo bantu aaba bamu Jelusalemu nookali kuti, ‘Mulakkala muluumuno,’ kakuli mapanga aleezekedwe kale amikosi yesu.”
Kuciindi eeco bantu aaba bamu Jelusalemu bayooambilwa kuti, “Luuwo lupya luzwa mutulundu tulamfu tunyina bwizu munkanda lwabbubbwida bantu bangu, pele kutali kuti lupululule nikuba kusalazya, 
pele luuwo luyoozwa kulindime. Lino ndabapa mulandu.”
Amubone, ngooyo ulaza mbuli makumbi, nkalaki zyakwe zibilima mbuli kambizi, mabbiza aakwe alazuza kwiinda basikwaze.
Nobamu Jelusalemu amugwisye bubi buli mumyoyo yanu, musalale, mufutulwe. Ino muyooleka lili kuyeeya zibi?
Kuli ijwi lyaambilizya kuzwa ku Dani, lilungulula zyamapenzi aayoozwida kutulundu twaku Efulemu. 
Lilati, “Ambila bamisyobo, ambilizya mu Jelusalemu kuti, ‘Kwaboola nkamu yabasilumamba basinkilizya kuzwa kunyika yakulaale, boompolola kuti kubuke nkondo yaminzi yacisi ca Juda. 
Bazinguluka cisi ca Juda mbuli baalumi balindila muunda, nkaambo kakuti candizangila,’ Mbwaamba Mwami Leza.
“Nzila zyako amilimo yako nzizyakuletela mapenzi aaya. Walisubuzya omwini. Mapenzi aaya taalilulili! Alasika mane akumoyo!”
Maawe! Maawe! Ndaminingana mukucisa. Ndimvwide kucisa mumoyo wangu!
Mapenzi ayootobelana, mukaindi kasyoonto buyo matente aangu aloolwa, civuka cangu ciloolwa talili tente pe.
Ino ndaima ciindi cilamfu cili buti nkebwene nkondo akumvwa mweembo kuusibwa?
“Bantu mbafuba-fuba, tabandizi pe. Mbana bazinzilika,
Ndakalanga anyika yakanyina bube kaitajisi cintu pe.
Ndakalanga kuzilundu zyakali kutenkaana, tulundu toonse twakali kuzumbaana.
Ndakalanga, taakwe bantu mbindakabona, bayuni boonse bamuluuwo bakaluulukide.
Ndakalanga, ndakabona kuti nyika yakanyina kulya, yakali nkanda buyo,
Mboobu mbwaamba Mwami Leza ulati, “Nyika yoonse iyooolwa, nikuba kuti nsikainyonyweedi limwi.
Nkaako bantu bamunyika bayoolila, alyalo julu mujulu liyoosiya,
Baakumvwa misindo yabasimabbiza abasimata bantu baminzi yoonse bayootija.
Ino ulatyani yebo omunzi uunyonyweedwe?
Ndimvwide kulila mbuli kwamukaintu uuminingana,
Amweendeende mumigwagwa ya Jelusalemu, amulange-lange muyeeye, amulangaule muzisambalilo.
Nikuba kuti balati, “Mbubonya mbuli Mwami Leza mbwali muumi, nikuba boobo bakonkezya cakubeja.
O Mwami Leza sena tolangi buyo zyabwini? Wakabauma,
Ndakayeeya, ‘Aaba mbabacete bali mbafuba-fuba,
Nkaako ndainka nkakanane ambabo, kasimpe balizi nzila ya Mwami Leza,
Nkaako syuumbwa uuzwa mucisaka uyoobalwana, umpe uuzwa munkanda uyoobajaya,
Ino inga ndamulekelela buti? Bana banu bakandisiya akukonkezya
Balineneede mbuli bapoho bamabbiza. Umwi aumwi unyomenena mukamweenzinyina.
Sena intabasubuli akaambo kazeezi? Sena intaupilusizyi bubi musyobo uuli boobu?
Koya wiinde mumyuunda yamisaansa wiinyonyoone, pele utaimaninizyi pe.
Bamusyobo wa Isilayeli abalunyungu lwa Juda tiibali kusyomeka kulindime, Mbwaamba Mwami Leza.
Kwaamba zya Mwami Leza bakaambilana zyakubeja, bakati, “Taakwe ncanga wacita! Taakwe penzi linga lyatusikila, tatukaboni panga niiba nzala pe. 
Basinsimi bali mbuli luuwo buyo, taakwe amajwi aa Leza ngobamvwide, aboobo eeco ncobaamba acicitikile mbabo.” 
Lino mboobu mbwaamba Mwami Leza Singuzuzyoonse ulati, “Akaambo kakuti bantu baamba majwi aaya, njoocita kuti majwi aangu aali mumulomo wako abe mulilo bantu aaba babe nkuni zyuumpwa amulilo ooyo.”
Nywebo nolunyungu lwa Isilayeli, “Mbwaamba Mwami Leza, ndamuletela musyobo wakulaale uzoomulwana, musyobo wakaindi muyumu, bantu baamba musyobo ngomutazi, bali amwaambo ngomutamvwi. 
Mikutu yamivwi ili mbuli cuumbwe cijalukide, boonse mbaasilumamba basintanze. 
Bayoolya nzimwakatebula azilyo, bayoolya bana banu balombe abasimbi, bayoolya matanga aambelele aŋombe, bayoolya misaansa yanu amikuyu. Bayoonyonyoona amapanga minzi yankwakwa eeyo njomusyoma.
“Nikuba boobo mumazuba aayo. Mbwaamba Mwami Leza. Nsikooyoomunyonyweeda limwi. 
Bantu baakubuzya kuti, ‘Ino nkaambo nzi Mwami Leza naacita zintu zili boobu kulindiswe?’ Mukabaambile kuti, ‘Mbubonya mbuli mbumwakandisiya akubelekela baleza bambi munyika yanu, nkaako anywebo muyoobelekela bamasi munyika eeyo iitali yanu.’”
“Amwaambilizye eeci kuli balunyungu lwa Isilayeli amucilungulule mu Juda. 
Amumvwe makani aaya nywebo nobantu bafuba-fuba, bazinzilika, nywebo nomujisi meso pele tamuboni nywebo nomujisi matwi pele tamumvwi, 
Sena tamweelede kundiyoowa? Mbwaamba Mwami Leza. Sena tamweelede kuzyangama kumbele lyangu? Ndakacita musenga kuti ube munyinza walwizi, ooyu mugano ngotutakonzyi kusotoka pe. Mayuwe alakonzya kukapaika, pele taakonzyi kuzunda, alakonzya kuvuuma, pele taakonzyi kusotoka. 
Pele bantu aaba bajisi myoyo yacinguni yabuzangi. Balaya bayabuzaanta, 
Tabalyaambauzyi kuti, ‘Atulemeke Mwami Leza wesu, uupa mvula yamupeyo ayakumwaka muciindi ceelede, akutubambila mvwiki zyakutebula.’ 
Milimo yanu mibi njiikasya zintu eezi, zibi zyanu nzyozyasinkilila zintu zibotu.
“Akati kabantu bangu kuli bantu babi, bayubilila mbuli bantu bateya bayuni, mbuli bantu aabo bateya makole aakuca bantu. 
Mbuli zizangala zizwide bayuni, maanda aabo azwide zyakubeja, bakavuba akuba aanguzu, 
bakaneneya akubumbana. Milimo yabo mibi tiigoli, tababeteki bweelede milandu yabamusyaala, makani aabacete tabaakosoli kabotu.
“Sena intabasubuli akaambo kaceeci? Mbwaamba Mwami Leza. ‘Sena intaubweedezezyi bubi musyobo ooyo uuli boobu? 
Kuli cintu cibi cijazya nsoni cakacitika munyika. 
Basinsimi basinsima zyakubeja bapaizi beendelezya mbuli mbobayanda beni, abalo bantu bangu mbobayanda oobu. Pele kumamanino bayoocita buti?’”
“Amutije mufutuke, nobantu ba Benjamini! Amutije mu Jelusalemu! Amusibe mweembo mu Tekowa! Amulizye mweembo wankondo mu Betihakelemu! Mapenzi aaboola aazwida kunyika aleta lunyonyooko lupati. 
Ndiyoonyonyoona mwana musimbi wa Ziyoni, weebeka uusumbula. 
Beembezi amatanga aabo aambelele bayooboola kuzooulwana, bayoosimpa matente aabo kuuzinguluka, umwi aumwi kayoocezya butanga bwakwe kulubazu lwakwe.” Amulibambilile kulwana! 
Amunyamuke tuulwane acilungu-lungu! Pele maawe zuba liyanda kutubbilila, zimvule zyakumazuba ziya bulampa. 
Nkaako amunyamuke, atulwane masiku, atunyonyoone matijilo aawo.
Mboobu mbwaamba Mwami Leza, Singuzuzyoonse ulati, “Amugonke masamu muyake zitantaala zyakulwanina Jelusalemu. Munzi ooyu weelede kusubulwa, uzwide ludyaminino. 
Mbuli mukalo mbuupoomoka maanzi aawo, mbubonya oobo awalo ugwisya bubi bwawo. Mulinguwo kuli lupyopyongano alunyonyooko kuciswa azilonda zyawo lyoonse ndizibwene. 
Komvwa kucenjezya ooku O Jelusalemu, kwataba boobo ndakufutatila, nyika yako ndiicita tongo cakuti taakwe muntu uuyookonzya kukkala mulinjiyo pe.”
Mboobu mbwaamba Mwami Leza Singuzuzyoonse ulati, “Abavululwe Baisilayeli basyeede, mbubonya mbuli buvululwa misaansa, kabacilangisisya alimwi bacela nsaansa mumitabi, mbuli bucita uucela nsaansa.”
Ndakaingula kuti, “Mbaani mbendeelede kukananina akubacenjezya? Mbaani banga bandiswiilila? Matwi aabo alisinkidwe kutegwa batakonzyi kumvwa. Majwi aa Mwami Leza alabalebya, tababotelelwi angawo pe.” 
Pele mebo ndizwide bukali bwa Mwami Leza, nsikonzyi kubujata.
Maanda aabo ayoopegwa bantu bambi, kubikkilizya myuunda abamakaintu babo, ndaakutandabika janza lyangu kuuma baabo bakkala munyika, Mbwaamba Mwami Leza. 
Kuzwa kubantu buyo kuyoosika kuli balupati-pati, boonse bayanda busyaacivulemwangu, basinsimi abapaizi boonse ncimwi buyo, boonse balacita zyalucengo. 
Balasilika zilonda zyabantu bangu mbuli kuti tazili zipati pe. Balati, ‘Kuli luumuno kuli luumuno,’ kakuli kunyina luumuno pe. 
Sena baluuside akaambo kakutalilemeka kwabo kusesemya? Peepe, tabausi akuusa pe, tabalisendi. Nkaambo bayoowa mbubonya mbuli buwide bamwi, bayooloba ndaakubasubula.” Mbwaamba Mwami Leza.
Mboobu mbwaamba Mwami Leza ulati, “Amwiime mwaandaanina nzila, mulange amubuzye zyatuzila twakale-kale, amubuzye kujanwa mugwagwa mubotu, mweende mulinguwo, myoyo yanu iyookatalukwa. Pele nywebo mulati, ‘Tatukooenda mulinguwo pe.’ 
Ndakamubikkila balindizi ndakati, ‘Amukaswiilile kujwi lyamweembo!’ Pele mwakati, ‘Tatukooyooswiilila pe.’
“Nkaako amuswiilile nomusyobo, amulange nywebo nobakamboni, ciyanda kucitika kulimbabo. 
Koswiilila onyika, ndiyanda kubaletela mapenzi bantu aaba, micelo yamilimo yabo mibi, nkaambo tabaswiilili majwi aangu, bakaka mulawo wangu. 
Ino ndaampindu nzi mutununkilizyo twaku Syeba, naa tukalamusi tuzwa kunyika yakulaale? Zipaizyo zyanu zyakutenta tazitambuliki, zipaizyo eezyo tazindibotelezyi pe. 
Nkaako mboobu mbwaamba Mwami Leza ulati, ‘Ndiyoobikka zifumpuzyo kumbele lyabantu aaba.’ Bamawisi abana babo balombe bayoolifumpula, mbobabambene abeenzinyina bayooloba.”
Mboobu mbwaamba Mwami Leza ulati, “Amulange kuli mpi yabasilumamba iiboola iizwa kucisi cakunyika, musyobo wanguzu wabusilwa nkondo, kuzwa kumagolelo aanyika. 
Balijisi mata amasumo, mbaasilunya, tabeengeleli pe. Bayooma mbuli lwizi luvuuma, nobatantide amabbiza aabo, balilibambilide kale mumindando kuti bakulwane omwana musimbi wa Ziyoni.”
Twakamvwa zyampuwo yabo, maboko eesu alebuka. Mapenzi atujata, nsungo iili kuli mbuli yamukaintu uutumbuka ilitujisi. 
Mutainki mumyuunda, nikuba kweendeenda mumigwagwa, nkaambo basinkondonyoko basika amapanga, kuli koonse kulayoosya.
Nywebo nobantu bangu, amusame masaka kutondezya kuusa, amulibbunte mutwe, amulile cakweema mbuli muntu uulila mwanaakwe mulombe omwe buyo ngwaajisi, cakufwambaana sikunyonyoona ulatusikila. 
Jelemiya ndakakucita kuti ube sikulingula asikusunka bantu bangu, kutegwa uzibe akulingula nzila zyabo. 
Boonse mbazangi mbaasicinguni, baleendeenda kuya bubejelezya bantu twaambo. Mbayumu mbuli mukuba alubulo. Boonse bacita zitayandiki. 
Mavuba alavukuta canguzu, kuti eenzemune mundalila mumulilo, pele kusalazya ooko nkwabuyo, babi tabazwi pe. 
Baitwa kuti ninsiliva iitayandiki, nkaambo Mwami Leza wabakaka.
Ngaaya majwi aakasika kuli Jelemiya kuzwa ku Mwami Leza. 
Leza wakati, “Imina amulyango waŋanda ya Mwami Leza, kocili waawo waambilizye kuti, Amuswiilile majwi aa Mwami Leza, nywebo nyoonse nobantu bamu Juda nomwainda mumilyango eeyi kuti muzookombe Mwami Leza.”
Mboobu mbwaamba Mwami Leza Singuzuzyoonse, Leza wa Isilayeli ulati, “Amusiye nzila zyanu amicito yanu, ndendilyo neyoomulekela kuti mukkale mubusena oobu.” 
Mutasyomi majwi aakubeja aakuti, “Eeyi neŋanda ya Mwami Leza, neŋanda ya Mwami Leza, neŋanda ya Mwami Leza!”
Kuti naa musiye nzila zyanu ncobeni, amicito yanu, akucitila bweelede umwi aumwi, 
kuti naa kamutadyaminini bazwakule, bamusyaala, nobaba bamukabafu, akutatila bulowa bwabatakwe milandu mubusena oobu, alimwi kuti naa kamutatobeli baleza bambi akuliletela mapenzi, 
eelyo njoomulekela kuti mukakkale mubusena oobu, munyika eeyo njindakapa kuli basikale banu kwalyoonse alyoonse.
Pele ono mubone nywebo musyoma mumajwi aabubeji, aabuyo. 
Sena muyanda kuti kamubba, kamujaya, kucita bumambe, mulakonka cakubeja, kuumpa tununkilizyo kuli Baali akukomba baleza aabo mbomutazi, 
kwamana muboole muzooime muno muŋanda iitwa azina lyangu kamuti, “Tuli kabotu.” Muli kabotu akaambo kakucita zintu zyoonse eezi zisesemya na? 
Sena ŋanda eeyi iitwa zina lyangu yamubeda ciyubilo cababbi? Pele mebo ndilangilide. Mbwaamba Mwami Leza. 
Kamuya lino kubusena buli ku Syilo ooko nkundakasaanguna kukombelwa mukabone ncindakacita ooko akaambo kabubi bwabantu bangu Baisilayeli. 
Kamucili mukucita zintu zyoonse eezi, ndakamwiita kanji-kanji. Mbwaamba Mwami Leza. Ndakali kukanana kulindinywe lyoonse, pele tiimwakaswiilila, ndakamwiita pele tiimwakavuwa pe. 
Nkaako eeco ncindakacita ku Syilo njoocicita akuŋanda eeyi iitwa azina lyangu, ŋanda ya Leza eeyo njomusyoma, busena mbundakamupa nywebo abasikale banu. 
Njoomutanda kuzwa kulindime mbuli mbundakacita babunyoko ba Efulemu.
Lino yebo Jelemiya utatobeli bantu aaba, nikuba kubalilila, nikuba kubalombelela nikuba kubakombelezezya, nkaambo nsikookuswiilila pe. 
Sena tozibwene nzyobacita muminzi yacisi ca Juda amumigwagwa yamu Jelusalemu! 
Bana batebba nkuni, bamawisi bayasya mulilo, bamakaintu bakandila busu akupanga zinkwa zinona kupangila mwami mukaintu wajulu. Batila zipaizyo zyazyakunywa kuli baleza bambi kuti bandikalazye. 
Balati, ini inga wacita buti? Sena bakalazya ndime? Mbwaamba Mwami Leza. Sena tabalicisi lwabo beni akulyuusya nsoni?
Nkaako mboobu mbwaamba Mwami Leza ulati, “Kunyema abukali bwangu bupati ndabutila abusena oobu abantu, banyama, masamu, aamicelo yamunyika buyootenta akutazima pe.”
Mboobu mbwaamba Mwami Leza Singuzuzyoonse ulati, “Kamucita buyo, amuyungizye zipaizyo zyanu zyakutenta kuzipaizyo zimwi eezyo nzyomupa, mwamana mwiilye nyama eeyo nobeni! 
Nkaambo nindakagwisya basikale banu mu Ijipiti akukanana kulimbabo, tiindakabapa buyo malailile aazipaizyo zyakutenta azituuzyo pe, 
pele ndakabapa amulawo ooyu wakuti, ‘Kamundiswiilila, eelyo njooba Leza wanu anywebo muyooba bantu bangu. Amweende munzila zyoonse nzindakamulailila kutegwa zintu zikamweendele kabotu.’ 
Pele tiibakaswiilila nikuba kuteelela pe, bakatobela miyeeyo yabusicinguni bwamyoyo yabo mibi. Bakapilukila musule muciindi cakuti baye kumbele. 
Kuzwa ciindi basikale banu nibakazwa mu Ijipiti kusikila sunu, buzuba abuzuba kwaziindi zinji ndakali kumutumina babelesi bangu basinsimi. 
Pele taakwe nimwakandiswiilila nikuba kuteelela pe. Mwakali basicinguni akubisya kwiinda basikale banu.”
Lino yebo waakubaambila zyoonse eezi, tabakakuswiilili, waakubaita, tabakakuvuwi pe. 
Nkaako baambile kuti, “Ooyu ngomusyobo uutaswiilili Mwami Leza wabo uutayandi kulaigwa. Bwini bwakamana, bwakazimaana mumilomo yabo.”
Amugele masusu aanu mwaasowe,
Bantu bamu Juda bakacita zibi kumbele lyangu. Mbwaamba Mwami Leza. Bakaimika mituni iisesemya muŋanda eeyo iitwa azina lyangu akwiisofwaazya. 
Bakayaka malende ku Tofeti mukkuti lya Benihinomu kuti kabatenta bana babo balombe abasimbi mukupaizya, cintu eeco ncindatakabalailila, ncentayeeyi akuyeeya pe. 
Aboobo amucenjele, ciindi ciyoosika mbwaamba Mwami Leza, bantu nobataciyoobwiiti limbi busena oobu kuti Tofeti, Pele bayooti, ikkuti lyakujailwa, nkaambo bayoozikka bafu mu Tofeti lili ndekkuti lya Benihinomu mane kusikila kukabule abusena. 
Eelyo mitumba yabantu aaba iyooba zilyo zyabayuni bamuluuwo banyama bamusokwe, nkabela taakwe amuntu uuyoobasoola pe. 
Takukamvwigwi limbi majwi aakutangala akukondwa, amajwi aanabwiinga mu minzi yacisi ca Juda amumigwagwa yamu Jelusalemu, nkaambo nyika iiyooba tongo.
Kuciindi eeco, mbwaamba Mwami Leza, mafuwa aabamami abalupati-pati bamu Juda, mafuwa aabapaizi abasinsimi, amafuwa aabantu bamu Jelusalemu ayoogwisigwa muzyuumbwe zyabo. 
Ayoobikkwa antangalala akabalwe zuba, mwezi, anyenyezi zyakujulu, eezyo nzibakali kuyandisya akuzimanina milimo, eezyo nzibakali kutobela, kubuzya-buzya akukomba. Tabakayobololwi nikuba kuzikkwa, pele bayooba mbuli makwisyilili atala aanyika. 
Kuli koonse nkwenjoobatandila, boonse basyeede bamusyobo mubi ooyu bayoolombozya lufu kwiinda buumi. Mbwaamba Mwami Leza Singuzuzyoonse.
Baambile kuti, “Mboobu mbwaamba Mwami Leza ulati, ‘Kuti muntu wawa sena tabuki? Kuti na waleya sena tapiluki? 
Ino nkaambo nzi bantu aaba nobaleede? Nkaambo nzi bamu Jelusalemu lyoonse nobagamide kumbi? Balazumanana muli zyalucengo, balakaka kupiluluka.’ 
Ndaswiilila cakuteya matwi, pele tabaambi ciluleme pe. Taakwe weempa kububi bwakwe, akulibuzya kuti, ‘Ino ncinzi ncindacita?’ Umwi aumwi utobela buyo nzila yakwe, mbuli bbiza lizuza munkondo. 
Matongola aamujulu alizi ziindi zyawo, nziba, tumembya, basikolyo balizi ziindi zyabo zyakulonga. Pele bantu bangu tabazi eezyo Mwami Leza nzyabayanzya pe.” 
Ino mbubuti mbomunga mwati, “Tuli basongo, nkaambo tujisi mulawo wa Mwami Leza, kakuli balembi azilembyo zyabo balemba zyakubeja? 
Basongo bayoousigwa nsoni, bayooyoowa akucengwa. Mukuti bakaka majwi aa Mwami Leza. Ino mbusongo nzi oobo mbobajisi?” 
Nkaako bamakaintu babo njoobapa kubaalumi bambi, myuunda yabo njooipa kubeenzu. Kuzwa kubantu buyo kuyoosika kubalemenede, boonse mbaasyaacivulemwangu, basinsimi abapaizi boonse bacita zyalucengo. 
Basilika zilonda zyabantu bangu mbuli kuti tazili zipati pe. Balati, “Kuli luumuno, kuli luumuno,” kakuli kunyina luumuno pe. 
Mwati bantu aaba balausa buya azisesemya nzyobacita? Peepe, tabausi aasyoonto, kunyina nobalisenda pe. Nkaako bayoowida akati kabawide, bayoonyonyooka baakusubulwa. Mbwaamba Mwami Leza.
Njoobanyanga butebuzi bwabo. Mbwaamba Mwami Leza. Njoobanyanga nsaansa mumisaansa. Kunoonyina nkuyu mumikuyu, matu aayo ayooyuma. Eezyo nzindakabapa bayoonyangwa.
Ino tukkalide nzi aano? Atubungane! Atutijile kuminzi iikwabililidwe tukalobele nkuko! Mukuti Mwami Leza wesu ukanzide kuti tulobe, watunywisya maanzi aancefu, nkaambo twakamubisizya. 
Twakali kulangila luumuno, pele taakwe zibotu nzitwakabona pe, twakali kulangila kuponyezegwa, pele kwakali buyo ziyoosya. 
Kumbululuzya kwamabbiza aabasinkondoma kulamvwigwa aku Dani, mabbiza aabo naalila nyika yoonse ilatenkaana. Baboolela kuzoonyonyoona nyika azyoonse zili mulinjiyo, munzi aboonse bali mulinguwo.
Amubone njootumina nzoka nkali akati kanu, bacipile batasyaanizigwi, nkabela ziyoomuluma. Mbwaamba Mwami Leza.
Yebo oonduumbulizya mubuumba, moyo wangu wawizuka.
Swiilila kulila kwabantu bangu kuzwa kunyika iili kulaale.
Kutebula kwamana, ncilimo, pele taakwe uutuvuna.”
Mbokunga bantu bangu bapwaigwa, ambebo ndapwaigwa. Ndalila ndiyoowede.
Sena kunyina bbona mu Giliyadi? Sena kunyina musilisi kuya?
Nicabota mutwe wangu nuwali kasensa kamaanzi, ameso aangu naali buntolo!
Nicabota nindajisi busena bwabasinyendo munkanda bwakoonena,
Balabambilila milaka yabo mbuli muntu mbwalibambilila abuta
Amubacenjelele beenzinyoko, mutanoosyomi babunyoko.
Mulongwe ucenga mulongwe wakwe, kunyina uukanana zyabwini.
Mukkala akati kalucengo, mulucengo lwanu mulakaka kundiziba. Mbwaamba Mwami Leza.
Nkaako mboobu mbwaamba Mwami Leza Singuzuzyoonse, “Bona njoobasefwa-sefwa akubasunka,
Milaka yabo mivwi mibi, ilakanana zyakucenga. Umwi aumwi ulaambaula
Sena intabasubuli akaambo kaceeci? Mbwaamba Mwami Leza.
Njoocwema akulilila zilundu, njooumbaalila macelelo aamunkanda.
Mwami Leza ulati, “Njoocita kuti munzi wa Jelusalemu
Nguni muntu musongo ooyo uukonzya kumvwa ceeci? Nguni ooyo wakaiisigwa a Mwami Leza alimwi uukonzya kucipandulula eeci? Ino nkaambo nzi nyika noyanyonyoonwa akuba tongo mbuli nkanda eeyo muntu njatakonzyi kukosola?
Mwami Leza wakati, “Nkaambo kakuti bakasiya mulawo wangu, ooyo ngondakababikkila, taakwe nibakandiswiilila nikuba kutobela mulawo wangu pe. 
Pele bakatobela busicinguni bwamyoyo yabo, bakatobela ba Baali, mbubonya mbuli bamawisi mbubakabaiisya.” 
Nkaako, mboobu mbwaamba Mwami Leza Singuzuzyoonse, Leza wa Isilayeli ulati, “Bona njoocita bantu kuti bakalye zilyo zilula akunywa maanzi aancefu. 
Njoobamwaisizya akati kabamasi aabo basikale babo nobaba lwabo beni mbobatazi pe, njoobatandaanya apanga kusikila nkabanyonyoone.”
Mboobu mbwaamba Mwami Leza Singuzuzyoonse ulati, “Lino amuyeeye!
Bantu bakati, “Ababoole cakufwambaana, bazootulilile
“Kwamvwigwa kulila kuzwa ku Ziyoni bati,
Lino nobakaintu amumvwe majwi aa Mwami Leza, amuswiilile majwi aayo ngaamba.
Lufu lwatunjilila kwiindila mumpulungwido zyamaanda eesu,
Baambile kuti, “Mboobu mbwaamba Mwami Leza ulati, ‘Mitumba yabantu
Mboobu mbwaamba Mwami Leza ulati, “Muntu musongo atabi nalikankaizya abusongo bwakwe,
Pele ooyo uulikankaizya alikankaizizye ceeci,
“Mazuba ayoosika. Mbwaamba Mwami Leza, nenjoosubula baabo bapalwidwe pele kutali mumoyo, 
mbuli baku Ijipiti, baku Juda, baku Edomu, baku Amoni, baku Mowabu abaabo bali muzisi zili kulaale. Nkaambo misyobo yoonse eeyi tiilipede kulindime pe, nobaba Baisilayeli boonse tabalipede.”
Amumvwe ncamwaambila Mwami Leza nywebo noluzubo lwa Isilayeli. 
Mboobu mbwaamba Mwami Leza ulati,
Zilengwa zyabantu aaba nzyabuyo, bagonka cisamu musokwe, kwamana mubezi ulacibamba ambezo.
Cisamu eeco balacibotya nsiliva angolida balacikankamina nembe ansando, kutegwa kacitagunauki.
Mbubonya mbuli ciyoosyo cakukonzya mumuunda wabanamunywa,
Taakwe uuli mbuli nduwe O Mwami Leza, uli mupati zina lyako ndyanguzu kapati.
Nguni uuteelede kukulemeka, yebo O Mwami Leza wamisyobo yoonse?
Boonse nziyanga mbafuba-fuba, balaiisigwa aamituni yabuyo yazisamu.
Nsiliva yoondedwe izwa ku Taasyisyi ngolida izwa ku Ufazi.
Pele Mwami Leza, ngo Leza wini-wini, ngu Leza uupona, Mwami uuliwo lyoonse.
Baambile ceeci, “Baleza aaba batakalenga julu anyika, bayooloba munyika ansi aano!”
Pele Leza wakalenga nyika munguzu zyakwe,
Azuma, maanzi kujulu alaguuma, ulacita kuti makumbi ailimuke kuzwa kumagolelo aanyika.
Boonse nziyanga, tabakwe luzibo, bafuzi bangolida boonse balafwa nsoni amituni yabo.
Nzyabuyo, nzintu zyakusabwida, aaba baakusubulwa, ziyooloba.
Pele ooyo uuli ncaabilo ca Jakobo tali boobo pe, nkaambo nguwakalenga zintu zyoonse,
Amwaangaange zibbudu zyanu musiye cisi kamuya nywebo nomukkede mumunzi uusinkilidwe.
Nkaambo mboobu mbwaamba Mwami Leza ulati, “Ciindi cino ndiyanda kubaatula,
Maawe kulindiswe akaambo kazicisa! Zilonda zyesu tazisilikiki!
Matente eesu anyonyoonwa, matambo aazyo oonse adunsaulwa.
Ndakati, “Beembezi nziyanga, tababuzyi-buzyi zya Mwami Leza,
Amuswiilile kwaboola makani, kuli kunyongana kulubazu lwakunyika!
Ndizi O Mwami Leza kuti buumi bwamuntu tabuli bwakwe mwini, muntu talyeenzyi ntaamo zyakwe pe.
Kondilondola O Mwami Leza mubululami bwako bwalo,
Nyemena bamisyobo mubukali bwako, aabo batakuzi bantu bataiti zina lyako mukukomba.
Ngaaya majwi aa Mwami Leza aayo aakasika kuli Jelemiya aakuti, 
“Koswiilila majwi aacizuminano eeci kwamana waambile bantu bamucisi ca Juda abaabo bakkala mu Jelusalemu. 
Baambile kuti mboobu mbwaamba Mwami Leza, wa Isilayeli ulati, ‘Ulisinganyizidwe muntu ooyo uutaswiilili majwi aacizuminano eeci. 
Majwi aayo ngindakalailila basikale banu, ciindi nindakabagwisya mu Ijipiti, kuzwa mubbibi lyeenzemuna lubulo.’ Ndakati, ‘Kamundiswiilila akucita zyoonse nzendimulailila, eelyo muyooba bantu bangu ambebo njooba Leza wanu.’ 
Eelyo njoozuzikizya cikonkezyo eeco ncindakakonkezya kuli basikale banu cakuti nkabape nyika iikunka mukupa abuci, nyika eeyi njomukkede sunu.”
Mwami Leza wakandaambila kuti, “Ambilizya majwi aaya oonse muminzi yacisi ca Juda amumigwagwa yamu Jelusalemu kuti, ‘Amuswiilile majwi aacizuminano eeci mwaatobele.’ 
Kuzwa ciindi nindakagwisya basikale banu kuzwa mu Ijipiti kusikila sunu, ndakabacenjezya kanji-kanji kanditi, ‘Kamundiswiilila.’ 
Pele taakwe nibakaswiilila nikuba kucenjeka matwi aabo, pele bakatobela cinguni cabubi bwamyoyo yabo. Nkaako ndabaletela zisinganyo zyoonse zyacizuminano eeco ncindakabalailila kutobela pele tiibakacibamba pe.”
Mpoonya Mwami Leza wakandaambila kuti, “Kuli bantu bayanda kuzanga akati kabantu ba Juda abaabo bakkala mu Jelusalemu. 
Bapilukila kuzinyonyoono zyakali kucita basikale babo, aabo bakakaka kuswiilila majwi aangu. Batobela baleza bambi kuti babamanine milimo. Boonse baluzubo lwa Isilayeli abaluzubo lwa Juda batyola cizuminano cangu eeco ncindakapangana abasikale babo. 
Nkaako mboobu mbwaamba Mwami Leza ulati, ‘Njoobaletela mapenzi aayo ngobatakonzyi kutija.’ Nikuba kuti bakandililaukile, nsikooyoobaswiilila.
“Minzi yacisi ca Juda abantu bamu Jelusalemu bayooinka kuyoolilila baleza aabo mbobatentela tununkilizyo, pele tabakabagwasyi aasyoonto mapenzi aakubasikila. 
Mulijisi baleza banji mbubonya mbuli bubede minzi yako ocisi ca Juda, azyalo zipaizyo eezyo nzyookayaka zyakutentela tununkilizyo, kuli leza ooyo uufwisya nsoni Baali, nzinji mbubonya mbuli bubede migwagwa yamu Jelusalemu. 
Jelemiya utabakombeli bantu aaba pe, nokuba kubalombela nokuba kubakombelezezya, nkaambo nsikooyoobaswiilila ciindi baakundiita mumapenzi aabo.”
Ino uuyandwa wangu ucita nzi muŋanda yangu kakuli ugamide buyo kucita milimo yakwe mibi abanji? Sena kupa nyama iisalidwe kulakonzya kulesya cisubulo cako? Ciindi nocita zibi zyako ulasekelela. 
Mwami Leza ukwiita kuti uli muoliva weebeka, uujisi micelo iiboneka kabotu. Pele guwo pati lyaakubbubbula liyooutenta amulilo, mitabi yawo iyootyokooka.
Mwami Leza Singuzuzyoonse ooyo wakakusyanga, wakalailila kuti uboolelwe mapanzi, nkaambo baluzubo lwa Isilayeli abaluzubo lwa Juda bakacita zibi akundinyemya nibakatentela Baali tununkilizyo.
Lino akaambo kakuti Mwami Leza wakandiyubunwida zyakundikanza kwabo, ndakaaziba makani aaya, nkaambo kuciindi eeco wakanditondezya eezyo nzibakali kucita. 
Ndakali mbuli kabelele kabombede katolwa kukujaigwa, tiindakali kuyeeya kuti bakanza kundijaya kabati, “Atunyonyoone musamu amicelo yawo, atumugwisye munyika yabaumi, kutegwa zina lyakwe litakayeeyegwi limbi.”
Pele O Mwami Leza Singuzuzyoonse, yebo oobeteka cakululama, oosunka moyo amizeezo, undibonye kubweedezezegwa kwabubi bwabo. Nkuuli nduwe buyo nkwelipede.
Nkaako mboobu mbwaamba Mwami Leza kwaamba zyabantu baku Anatoti aabo bayanda kukujaya ulati, “Utasinsimi muzina lya Mwami Leza, wacita boobo swebo tulakujaya.” 
Nkaako, Mboobu mbwaamba Mwami Leza Singuzuzyoonse ulati, “Njoobasubula. Bana babo bakubusi njoobajaya munkondo, bana babo balombe abasimbi njoobajazya nzala. 
Taakwe mbobayoosyaalilwa pe, nkaambo njooleta mapenzi kubantu baku Anatoti mumwaka ooyo ngwendiyanda kuyoobasubula.”
O Mwami Leza uliluleme lyoonse nejisi cakutongooka kulinduwe.
Wakabakkazikizya nkaako bamenede miyanda, balakomena akuzyala micelo.
Pele yebo ulindizi O Mwami Leza, ulandibona akusunka mizeezo yangu.
Ino nciindi cilamfu cili buti nyika kiiyumide abwizu mumyuunda kabupuseme?
Leza wakati, “Kuti naa mwazuzaana amaulu abantu kwamana bakukatazya,
Bana bokwenu, bamukwasyi wako beni mbibakwaaba,
Ndasiya baŋanda yangu, ndatakata lukono lwangu,
Lukono lwangu lwandibeda mbuli syuumbwa mucisaka.
Bantu bangu bali mbuli muyuni wazingwa abaluunga.
Beembezi banji bayoonyonyoona muunda wangu wamisaansa,
Uyooba muunda uunyonyweedwe, uyooba cimpayuma atongo kulinduwe,
Mutulundu toonse tunyina bwizu, twamunkanda basikunyonyoona bayoonanalika,
Bayoosyanga maila pele bayootebula mamvwa, bayoolipenzya lwabo beni mukubeleka,
Mboobu mbwaambwa Mwami Leza ulati, “Kwaamba zyabantu babi aabo babambene aabantu bangu, bakatola lubono ndundakapa bantu bangu Baisilayeli, njoobagwisya mumanyika akugwisya bantu ba Juda akati kabo. 
Pele ndaakumana kubagwisya njoobabeda aankumbu alimwi, akubapilusya umwi aumwi kulukono lwakwe mucisi cokwabo. 
Kuti naa bakazibisye nzila zyabantu bangu akukonkezya muzina lyangu kabati, ‘Mbubonya mbuli Mwami Leza mbwali muumi, mbubonya mbuli mbubakaiisya bantu bangu kuti kabakonkezya muli Baali, bayookkala akati kabantu bangu.’ 
Pele kuti umwi musyobo utakaswiilili, njoougwisizya limwi akuunyonyweeda limwi.” Mbwaamba Mwami Leza.
Mboobu mbwaakaamba Mwami Leza kulindime wakati, “Koya uule mulembo wandeketela, uusame mucibuno pele utaunyiki mumaanzi.” 
Mpoonya ndakaula mulembo, mbubonya mbuli Mwami Leza mbwaakalailila akuusama mucibuno.
Aawo majwi aa Mwami Leza akandisikila lwabili, 
akati, “Bweza mulembo ooyo ngookaula ngosamide mucibuno, uunke lino kumulonga wa Yufuletisi, ukausise ooko mulwaanzi lwamumpangala lwamyaala.” 
Nkaako ndakainka ndaakuusisa ku Yufuletisi mbubonya mbuli Mwami Leza mbwaakandaambila.
Nikwakainda mazuba manji Mwami Leza wakandaambila kuti, “Lino koya ku Yufuletisi, ukalete mulembo ngundakakwaambila kuti ukuusise kuya.” 
Aboobo ndakainka ku Yufuletisi akuyoofumuna mulembo ooyo nduugwisya aawo mpundakausiside, pele ciindi eeci wakali nyonyookede, kuutacikwe mulimo naaba aasyoonto.
Mpoonya majwi aa Mwami Leza akandisikila akati, 
“Mboobu mbwaamba Mwami Leza ulati, ‘Munzila njoonya eeyi njoozimaanya kulisumpula kwacisi ca Juda, akulisumpula kupati kwabamu Jelusalemu.’ 
Bantu babi aaba bakaka kuswiilila majwi aangu, batobela cinguni camyoyo yabo akutobela baleza bambi kuti babamanine milimo akubakomba, bayooba mbuli mulembo ooyu, taakwe ancobaciyookonzya kucita pe! 
Mbubonya mbuli mulembo wangu mucibuno camuntu, mbubonya oobo ndakalyaangilila baluzubo lwa Isilayeli boonse abaluzubo lwa Juda. Mbwaamba Mwami Leza, kuti babe bantu bangu kutegwa ndidume, nditembaulwe akulemekwa. Pele tiibakaswiilila pe.”
Baambile kuti, “Mboobu mbwaamba Mwami Leza, wa Isilayeli ulati, ‘Nkomo zyawaini zyoonse zizuzigwe.’ Nkabela kuti naa bakaambe kuti, ‘Sena swebo tatuzi naa kuti nkomo zyawaini zyeelede kuzuzigwa waini?’ 
Mpawo yebo ukabaambile kuti, Mboobu mbwaamba Mwami Leza ulati, ‘Ndiyanda kuti bantu boonse bakkala munyika eeyi bakolwe, kubikkilizya abamami aabo bakkala acuuno cabwami ca Devedi, bapaizi, basinsimi, aabo boonse bakkala mu Jelusalemu.’ 
Njoobapwazyanya antoomwe, abalo bamawisi abana babo balombe mbubonya. Mbwaamba Mwami Leza. Nsikabeeteleli, nikuba kubeengelela nikuba kubabeda aankumbu kutegwa ntakabanyonyooni pe.”
Amuswiilile mucenjeke matwi, mutabi basikulisumpula, nkaambo Mwami Leza nguwaamba.
Amulemeke Mwami Leza wanu, natanaleta mudima, kamutana lifumpula musiya-siya.
Pele kuti naa kamutaswiilili njoolila cakusisikizya akaambo kakulisumpula kwanu,
Koambila mwami abanyina kuti, “Amuseluke azyuuno zyanu zyabwami, nkaambo misini yanu yabulemu iyooloka kuzwa amitwe yanu.” 
Minzi yakumusanza ku Negevu iyoojalwa nkabela taakwe muntu uuyooijalula. Bantu bamu Juda boonse bayootolwa mubwaange, bayoomaninina kutolwa mubwaange.
Amutambye meso mubone baabo baboola kuzwida kulubazu lwakunyika. Ino buli kuli butanga oobo mbomwakapedwe kuti kamubulanga, mbelele eezyo nzimwakali kulisumpwida? 
Ino muzooamba kuti nzi Mwami Leza nazoomubikkila baabo mbumwali kuti mbalongwe banu beni-beni kuti bamulele? Sena tamuzoomyongwi mbuli mukaintu uuyanda kutumbuka? 
Kuti naa mwalibuzya-buzya lwanu nobeni kuti, “Ino nkaambo nzi eezi ncizyakacitika kulindiswe?” Zyacitika akaambo kazinyonyoono zyanu zinji, ncizyazapukila zifunga zyanu mwajatwa. 
Sena muntu uusiya ulakonzya kusandula lukanda lwakwe? Naa siluwe tubala-bala twakwe? Mbubonya oobo anywebo tamukonzyi kucita zibotu, nkaambo muzibide kucita zibi. 
Ndiyoomumwaisya mbuli bungu bupupululwa aluuwo lwamunkanda. 
Eeci ncecaabilo canu, caabilo eeco ncindakalailila kuti mupegwe. Mbwaamba Mwami Leza. Nkaambo mwakandiluba, akusyoma baleza bakubeja. 
Njoomuvumbula zifunga zyanu mane zikasike kumutwe kutegwa mukabonwe zinswe zyanu, 
ndibone mbomulila mubumambe bwanu amuzisusi, bwaamu bwanu butamujazyi nsoni pe! Ndakabona milimo yanu iisesemya mutulundu amumyuunda. Maawe kulinduwe omunzi wa Jelusalemu! Ino ulakkala ciindi cilamfu cili buti kocisofweede?
Ngaaya majwi aa Mwami Leza ngaakaambila Jelemiya azyaciyuma-yuma wakati,
“Cisi ca Juda cilalila, milyango yaco ili gwee,
Basololi batuma babelesi babo kuti balete maanzi,
Nyika ilaandaukide nkaambo kwabula mvula mucisi, balimi baliyoowede, akulijata kumitwe.
Cakuti ayalo mbaambi yasiya kana kayo kakazyalwa onoono, nkaambo kunyina bwizu.
Bacibize baliimvwi mutulundu tunyina bwizu,
Nikuba kuti azyalo zinyonyoono zyesu zilatuzula,
Yebo olulangilo lwa Baisilayeli, yebo oobavuna nobali mumapenzi,
Ino nkaambo nzi nooba mbuli mwaalumi uuzingidwe wavundumukilwa,
Mboobu mbwaamba Mwami Leza ulati, “Kasimpe balayandisya kwiingaila tabaleki kweenda. Aboobo Mwami Leza tabatambuli pe, ono ulaibaluka bubi bwabo akubasubula akaambo kazinyonyoono zyabo.”
Mpawo Mwami Leza wakati kulindime, “Utakombeli bantu aaba kuti zintu zibeendele kabotu pe. 
Nikuba kuti baliimya kulya, nsikooswiilila kuli nzyobandililaukila, nikuba kuti kabapa zipaizyo zyakutenta azituuzyo zyamaila, nsikoozitambula pe. Pele mucilawo cakuzitambula ndabanyonyoona munkondo, nzala alimwi acuumo.”
Pele mebo ndakati, “Akaka, O Mwami Leza, basinsimi babaambila kuti, ‘Tamukaboni nkondo nokuba kufwa nzala. Kasimpe njoomupa luumuno lutakamani muno mubusena.’”
Mpoonya Mwami Leza wakati kulindime, “Basinsimi basinsima zyakubeja muzina lyangu. Tiindakabatuma nikuba kubanomoona, nokuba kwaambaula kulimbabo pe. Bamusinsimina zilengaano zyakubeja, alweeno lwamanjezeezya aabo beni.” 
Nkaako mboobu mbwaamba Mwami Leza azya basinsimi aabo basinsima muzina lyakwe ulati, “Aabo tiindakabatuma, nikuba boobo baamba kuti, ‘Taakwe nkondo noiba nzala iizosika mucisi muno.’ Basinsimi aabo mbabonya bayooloba munkondo anzala. 
Bantu aabo mbobasinsimina bayoosowelwa mumigwagwa yamu Jelusalemu akaambo kanzala ankondo. Taakwe uuyoobazikka nobaba bakaintu babo, nobaba bana babo balombe naa basimbi. Njoobatilila mapenzi aayo aabeelede.” 
Mwami Leza wakandilailila kuti ndaambile bantu kuti,
Kuti naa ndainka musokwe, ndibona baabo bakajazigwa panga,
Sena O Mwami Leza wacikakila limwi cisi ca Juda? Sena wasampaula Ziyoni?
O Mwami Leza, twaziba bubi bwesu, amulandu wabasikale besu, kasimpe twakakubisizya.
Akaambo kazina lyako utasampauli, utaubausyi cuuno cako cabulemu.
Sena kuli mutuni buyo wamisyobo eeyi imwi uuleta mvula?
Mpoonya Mwami Leza wakati kulindime, “Nikuba kuti Mozesi a Samuyele kabaima kumbele lyangu, kundikombelezya nindataboozya moyo wangu kubantu aaba. Batande bazwe kumbele lyangu! Kabaya!
Kuti naa bakubuzye kuti, ‘Ino tuye kuli?’ Ubaambile kuti,
“Njootuma zinyonyoona zyamisyobo yone. Mbwaamba Mwami Leza. Munkondo bayoojaigwa, babwa bayoobakwelaanya, bayuni bamuluuwo, abanyama babutambo munyika bakabalume akubanyonyoona. 
Njoocita kuti bakasesemye kumalelo oonse aamunyika akaambo kaceeco Manase mwanaa mwami Hezekiya mwami wa Juda ncaakacita mu Jelusalemu.
“Nguni uuyookubeda aankumbu o Jelusalemu?
Wakandikaka, Mbwaamba Mwami Leza. Lyoonse ujokela munsi.
Njoobapululula acipupuluzyo kumilyango yaminzi yacisi.
Njoocita kuti bamukabafu bakavule kwiinda musenga wankomwe yalwizi.
Mukaintu uujisi bana bali ciloba uyoonetuka akupefula.
Maawe baama, nomwakandizyala, ndimuntu uulwanwa akukanzigwa mucisi coonse! Nsikweletezezye muntu nikuba kukweleta pe, nikuba boonse buyo balandisinganya. 
Nkaako O Mwami Leza acibe boobo kuti naa tiindakabakombelezezya kulinduwe, kuti zintu zibeendele kabotu, kuti naa tiindakakombela basinkondoma muciindi camapenzi amuciindi camakatazyo. 
Sena muntu ulakonzya kutyola lubulo, lubulo luzwa kubbazu lyakunyika nuuba mukuba?
Lubono lwako aziyobwedo zyako ndiyoozyaaba kuti zibe zisaalo zyakubweza buyo, akaambo kazinyonyoono zyako mucisi coonse. 
Ndiyookucita kuti ukabe muzike wabasinkondonyoko munyika eeyo njotazi, nkaambo bukali buyooyasya mulilo ooyo uuyookutenta.
O Mwami Leza ulindizi, kondiyeeya akundibamba. Ndilwanine baabo bandipenzya. Mulweengelelo lwako utanditandi, koyeeya mbondisampaulwa akaambo kanduwe. 
Majwi aako naakasika ndakaalya akali kunditangazya akundibotezya mumoyo, nkaambo ndibandwa zina lyako O Mwami Leza Singuzuzyoonse. 
Tiindakkede munkamu yabasampaula, kunyina nindakasekelela ambabo, ndakali kukkala endikke buyo nkaambo janza lyako lyakali alindime, alimwi wakandizuzya bukali. 
Lino nkaambo nzi kuciswa kwangu takumani, cilonda cangu candoombya tacisilikiki? Sena uyanda kundibeda mbuli kalonga, mbuli kasensa kayuminina?
Nkaako mboobu mbwaamba Mwami Leza ulati, “Kuti naa weempa, ndakubukulusya kuti undimanine milimo, kuti naa waambe cimvwigwa, kutali majwi aabuyo, unooli musinsimi wangu. Bantu aaba bapilukile kulinduwe, pele yebo utapilukili kulimbabo pe. 
Njoocita kuti ukabe bwaanda bwabantu aaba, lukwakwa lwabwaanda lwamukuba, bayookulwana, pele tabakooyookuzunda, nkaambo ndili aanduwe kuti nkuvune nkufutule, Mbwaamba Mwami Leza. 
Njookuvuna kuzwa kumaanza aabantu babi akukunununa kuzwa kubantu basilunya.”
Mpawo majwi aa Mwami Leza akandisikila akati, 
“Toelede kukwata kuti ube abana balombe abasimbi mubusena oobu pe.” 
Mboobu mbwaamba Mwami Leza azyabana balombe abasimbi aabo bazyalilwa omuno munyika alimwi azyabamakaintu bali mbabamanyina, azyabaalumi bali mbabamawisi ulati, 
“Bayoojaigwa amalwazi mabyaabi. Tabakooyoolilwa nikuba kuzikkwa, pele bayooba mbuli mankwisyila aaalabene anyika. Bayooolobezegwa munkondo anzala, nkabela mitumba yabo iyooba cilyo cabayuni bamuluuwo abanyama bamusokwe.”
Nkaako mboobu mbwaamba Mwami Leza ulati, “Utakanjili muŋanda oomo muli cakulya caadilwe, utakainki kuti ukalile nokuba kweetela nkaambo kakuti mebo ndalesya zileleko zyangu, nsicibayandi nokuba kubabeda aankumbu bantu aaba, mbwaamba Mwami Leza. 
Balemenede abantu buyo boonse bayoofwa munyika eeyi. Tabakooyoozikkwa nokuba kulilwa, taakwe muntu naba omwe uyoolinengaula nokuba kukulula mutwe akaambo kabo. 
Taakwe muntu uuyoosomba cakulya kuli baabo balila bafu, kuti abaumbulizye, taakwe nobaba banyina naba wisi, alimwi taakwe amuntu uuyoobapa cakunywa kuti abatontozye.
“Alimwi utakanjili muŋanda oomo muli pobwe kuti ukkale ulye akunywa. 
Kayi mboobu mbwaamba Mwami Leza Singuzuzyoonse wa Isilayeli ulati, Uyoolibonena ameso, iiyi kocili muumi ndiyoomanizya nguluulu zyakutangala akubotelwa, amajwi aanabwiinga asibwiinga mubusena oobu.”
“Waakubaambila bantu aaba zintu zyoonse eezi, naa bakakubuzye kuti, ‘Ino nkaambo nzi Mwami Leza naalailila kuti tusikilwe mapenzi mapati aali boobu? Ino mbubi nzi oobo mbutwakacita? Ino ncinyonyoono nzi eeco ncitwakabisizya Mwami Leza wesu?’ 
Ukabaambile kuti, ‘Nkaambo kakuti basikale banu bakandisiya.’ Mbwaamba Mwami Leza. ‘Akutobela baleza bambi, bakabamanina milimo akubakomba. Bakandisiya, tiibakabamba mulawo wangu pe. 
Pele nywebo mwabisya kwiinda basikale banu. Amubone umwi aumwi wanu utobela basicinguni bwamoyo wakwe muciindi cakuti kaswiilila ndime. 
Nkaako njoomutanda munyika eeyi, mukaye kunyika eeyo nywebo nobaba basikale banu njobatazi, ooko muyoomanina baleza bambi milimo sikati amasiku, nkaambo nsikoomweengelela pe.’”
“Nikuba boobo mazuba alasika, mbwaamba Mwami Leza, bantu nobataciyooambi limbi kuti, ‘Mbubonya mbuli Mwami Leza mbwali muumi, ooyo wakagwisya Baisilayeli mu Ijipiti,’ 
pele bayooti, ‘Mbubonya mbuli Mwami Leza mbwali muumi, ooyo wakagwisya Baisilayeli kuzwa mucisi cakunyika, amuzisi zyoonse ooko nkwaakabatandilide.’ Nkaambo nzoobabukulusya munyika njindakapa basikale babo.”
“Pele kwalino ndatuma bazubi banswi banji, mbwaamba Mwami Leza, nkabela bayoobajata. Eeci caakumana njootuma bavwimi banji, nkabela bayoobalangaula muzilundu zyoonse amutulundu amumpangala zyamyaala. 
Ndilizibwene nzila zyabo zyoonse, tazisisidwe pe, alimwi taakwe cinyonyoono cisisidwe kumbele lyangu. 
Njoobapilusizya kobilo akaambo kabubi bwabo azinyonyoono zyabo, nkaambo basofwaazya nyika yangu azikozyanyo zyabo zitakwe buumi zivundausya kumoyo akuzuzya nyika yangu amituni yabo iisesemya.”
O Mwami Leza, O Singuzu wangu olukwakwa lwangu, omatijilo aangu ciindi camapenzi, misyobo yoonse iyooboola kulinduwe, kuzwa kumagolelo aanyika izooti, “Basikale besu taakwe ncobakajisi ccita baleza bakubeja, mituni yabuyo eeyo yatakabacitila zibotu pe. 
Sena bantu balakonzya kulipangila baleza babo beni? Iiyi, pele tabali baleza beni pe!”
Mwami Leza ulati, “Nkaako ndabaiisya, ciindi cino ndabaiisya nguzu ansana zyangu mbozibede. Eelyo balaziba kuti Mwami Leza ndezina lyangu.”
Cinyonyoono cabantu bacisi ca Juda cilisimbidwe acibelesyo calubulo cililembedwe ampela yabbweluuma, acilembelo camyoyo yabo, aameja aazipaililo zyabo. 
Nobaba bana babo balayeeya zipaililo zyabo azikozyanyo zya Asyela mumbali aamasamu aavwevwede aatala aatulundu, 
amuzilundu musokwe. Ndiyoolekela basinkondonyoko kuti bakatole lubono lwanu aziyobwedo zyanu akaambo kazibi nzimwacita mucisi coonse. 
Kwiindila mukubisya kwanu nobeni muyoosweekelwa lukono ndundakamupa. N joomucita kuti mukabe bazike babasinkondonyoko munyika eeyo njomutazi, nkaambo kakuti mwakabusya bukali bwangu, nkabela bunoopya kwalyoonse alyoonse.
Mboobu mbwaamba Mwami Leza ulati, “Ulisinganyizidwe ooyo uusyoma muntunyina,
Uyooba mbuli citeyo munkanda takazwidilili ciindi caakusika.
“Pele ulilelekedwe muntu uusyoma mu Mwami Leza, ooyo uubikkide moyo wakwe mulinguwe.
Uyooba mbuli musamu uumenede munsi aamaanzi, ooyo uujisi miyanda iiyandalila mukalonga.
“Moyo wamuntu ulacenga kwiinda zintu zyoonse, mubi kapati, ino nguni uukonzya kuumvwisya.
Mebo nde Mwami Leza ndalanga-langa moyo wamuntu, akulingula mizeezo yakwe,
Mbuli kwale uukumba mayi ngaatakatula, mbwabede muntu ooyo uujana lubono munzila iitaluzi.
Iŋanda ya Mwami Leza wesu ili mbuli cuuno cabulemu cakasumpulwa kuzwa kumatalikilo.
O Mwami Leza olulangilo lwa Isilayeli, boonse bakusiya bayoousigwa nsoni.
Kondiponya O Mwami Leza, eelyo ndaponyezegwa, ndifutule aawo ndafutulwa, nkaambo nduwe olikke ngwentembaula.
Lyoonse baamba kuti kulindime, “Ino ngali majwi aa Mwami Leza? Aazuzikizigwe ono tubone!”
Taakwe nindakatijide kuti ndisiye mulimo wabweembezi ngookandipa, ulizi kuti taakwe nindali kuyanda kubona buzuba bwakutyompwa. Eeco ncekanana aamulomo wangu, ulicibwene antangalala. 
Utandiyoosyi pe, nduwe matijilo aangu mubuzuba bwamapenzi. 
Aabo bandipenzya bausigwe nsoni, pele mebo utanduusyi nsoni pe, balekele kuti bayoosegwe, pele mebo cita kuti ntayoowi pe. Baletele buzuba bwamapenzi banyonyoone, mane ubanyonyoone kobilo.
Mboobu mbwaakandaambila Mwami Leza wakati, “Koya ukaimine amulyango wabantu, aawo aanjilila akuzwida bami bamu Juda. Ukaime aamilyango imwi yamunzi wa Jelusalemu. 
Ukabaambile kuti, ‘Amumvwe majwi aa Mwami Leza, nywebo nobami abantu bamu Juda, antoomwe abaabo boonse bakkala mu Jelusalemu banjila mumilyango eeyi.’ 
Mboobu mbwaamba Mwami Leza ulati, ‘Amubonesye kuti tamunyamuni mukuli mubuzuba bwa Sabata, nokuba kuunjizya mumilyango ya Jelusalemu. 
Tamweelede kugwisya mukuli mumaanda aanu, nokuba kubeleka mulimo uuli buti mu Sabata, pele amubambe Sabata mwiisalazye mbubonya mbuli mbundakalailila basikale banu. 
Nikuba boobo tiibakaswiilila nokuba kucenjeka matwi aabo, bakali basicinguni tiibakali kuswiilila nokuba kulaika pe.’”
Pele kuti naa kamundiswiilila, mbwaamba Mwami Leza, kamutanjizyi mikuli mumilyango mubuzuba bwa Sabata alimwi akuti kamubamba buzuba bwa Sabata akubusalazya kwiindila mukutabeleka mulimo nuuba buti, 
eelyo bami bayookkala acuuno ca Devedi cabwami bayoonjila mumilyango yamunzi ooyu antoomwe abalupati-pati babo. Balo antoomwe abalupati-pati babo bayooboola kabatantide nkalaki amabbiza kabasindikilwa abantu bacisi ca Juda abaabo bakkala mu Jelusalemu. Aawo munzi ooyu uyookkalwa kwalyoonse alyoonse. 
Bantu bayooboola kuzwa kuminzi yacisi ca Juda, tunzi tuzingulukide Jelusalemu, kuzwa kucisi ca Benjamini, akunselelo lyatulundu twakumbo, kuzwa kunyika yatulundu-lundu, akumusanza ku Negevu kabaletelezya zipaizyo zyakutenta, zituuzyo, zyamaila, tununkilizyo azipego zyakulumba kuŋanda ya Mwami Leza. 
Pele kuti naa mutakandiswiilili kuti mutakabambi buzuba bwa Sabata akubusalazya kwiindila mukutabweza mikuli iili yoonse ciindi nomunjila mumilyango ya Jelusalemu mubuzuba bwa Sabata, njookutula mulilo uutazimi mumilyango ya Jelusalemu ooyo uuyoosyukuta mayubilo aawo.
Ngaaya majwi aa Mwami Leza akasikila Jelemiya aakuti, 
“Koya kuŋanda yamubumbi waakusika ooko njookupa majwi aangu.” 
Aboobo ndakainka kuŋanda yamubumbi, ndakamubona kabeleka avwili. 
Pele cibiya ncaakali kubumba kuzwa kubulongo cakabija, aboobo mubumbi wakabumba cibiya cimbi kuzwa kubulongo oobo, wakacibumba mbuli mbwaakali kuyanda kuti cibe.
Mpawo majwi aa Mwami Leza akandisikila akuti, 
“Nywebo noluzubo lwa Isilayeli, sena ndimucite mbuli mubumbi ooyu mbwacita? Mbwaamba Mwami Leza. Mbubonya mbuli bubede bulongo mumaanza aamubumbi mbubonya oobo anywebo mbomubede mumaanza aangu, nywebo noluzubo lwa Isilayeli. 
Kuti naa cimwi ciindi ndaambilizya kuti musyobo na bulelo bumwi bweelede koolwa, buwisigwe akunyonyoonwa, 
kwamana musyobo ooyo weempa kuzibi zyawo, ambebo ndaleka kuuletela mapenzi ngindakuukanzilide. 
Kuti naa cimwi ciindi ndaambilizya kuti musyobo naa bulelo bumwi bweelede kuyakwa akwiimikwa, 
kwamana bwatalika zibi kumbele lyangu akutandiswiilila njooleka kubucitila zibotu eezyo nzindakali kuyanda kubucitila. 
Nkaako lino ambila bantu bamucisi ca Juda abaabo bakkala mu Jelusalemu kuti, Mboobu mbwaamba Mwami Leza ulati, ‘Amulange! Ndilibambila kumuletela mapenzi, ndiyeeya zyakumucita. Nkaako amuleke umwi aumwi nzila zyanu zibi, nzila zyanu amilimo yanu zibote.’ 
Pele bayookwiingula kuti, ‘Tunyina makani. Swebo tunoociya kumbele amizeezo yesu tobeni, umwi aumwi wesu unootobela cinguni camoyo wakwe mubi.’”
Nkaako mboobu mbwaamba Mwami Leza ulati, “Amubuzye-buzye akati kamisyobo imwi.
Sena caanda caku Lebanoni cilayaaya kuzwa amabwe malamfu aakooko?
Pele bantu bangu bakandiluba, batentela mituni yabuyo tununkilizyo,
Nyika yabo iyoonyonyoonwa, bayooba cisesyo citakamani,
Mbubonya mbuli luuwo luzwa kujwe, njoobamwaisya kumbele lyabasinkondonyina,
Lino bantu bakati, “Amuboole tulivwiye mbotunga twamucita Jelemiya, kayi bapaizi tabakaleki kutwiisya zyamulawo, basongo tabakaleki kutulailila, basinsimi tabakaleki kutwaambila zyamajwi aa Leza. Aboobo atumutamikizye twaambo katutacimuswiilili kuli zyoonse nzyanga waamba.”
Jelemiya wakati, “Kondiswiilila O Mwami Leza, komvwa nzyobaamba aabo banditamikizya. 
Sena cintu cibotu ceelede kubbadelelwa bubi? Pele balo bandisida dindi. Koyeeya kuti ndakaima kumbele lyako akukanana mubusena bwabo, kuti uleke kubanyemena. 
Nkaako balekele nzala bana babo, balekele kuti bajaigwe munkondo. Bamakaintu babo babule bana, babe bamukabafu, baalumi babo bajaigwe munkondo. 
Kumvwigwe kulila mumaanda aabo waakuleta basikubasaala cakufwambaana, nkaambo bakasya dindi kuti bandijate, banditeya makole kuti bandice kumaulu. 
Pele ulizi O Mwami Leza zyamakanze aabo aakuti bandijaye. Utabalekeleli milandu yabo, nokuba kuzimaanya zinyonyoono zyabo kumbele lyako, ukabacite muciindi cabukali bwako.”
Mboobu mbwaamba Mwami Leza ulati, “Koya ukaule nongo kumubumbi. Ukatolelele abamwi bapati babantu ababapaizi, 
ukainke kukkuti lya Benihinomu kumbali aamanjililo aamulyango walukaye. Ooko ukaambilizye majwi ngendikwaambila ukati, 
‘Amumvwe majwi aa Mwami Leza nobamami bamu Juda, anywebo nobantu bamu Jelusalemu.’ Mboobu mbwaamba Mwami Leza Singuzuzyoonse, wa Isilayeli ulati, ‘Amuswiilile! Ndiyooleta mapenzi kubusena oobu aayo aaticite kuti kufumbwa uutimvwe makani matwi aakwe ayooba aabunyangulukwa.’ 
Nkaambo bakandisiya akucita busena oobu kuti bube bwabaleza babamasi, bakatentela baleza bambi zipaizyo mubusena oobo, baleza aabo balo nobaba basikale babo naa bamami bamu Juda mbubatakazi, mubusena oobu bajaya bantu batakwe milandu. 
Bakayaka malende aaba Baali kuti kabatenta bana babo mumulilo kuti babe zipaizyo kuli ba Baali, cintu eeco ncindatakalailila nokuba kucaamba, ncindatakali kuyeeya pe. 
Aboobo amucenjele, mazuba alasika, mbwaamba Mwami Leza, bantu nobataciyooiti limbi busena oobu kuti Tofeti naa kkuti lya Benihinomu, pele bayooliita kuti kkuti lyakujailwa.
“Mubusena oobu njoonyonyoona mizeezo yabamu Juda abamu Jelusalemu. Njoocita kuti basinkondonyina babajaye munkondo, eelyo njoopa mitumba yabo kuti ikabe cilyo cabayuni bamuluuwo abanyama bamunyika. 
Njooola munzi ooyu akuucita kuti ukabe cisesyo, boonse bayooinda munsi bayoogambwa, akuusampaula akaambo kamapenzi aawo woonse. 
Ndiyoocita kuti bakalye mibili yabana babo balombe abasimbi, bayoolyana muciindi camapenzi aakusinkilizigwa aayooletwa abasinkondonyina aabo bayanda kubajaya.”
Mpawo Mwami Leza wakaambila Jelemiya kuti, “Pwaya nongo eeyo aabo mbooinka limwi kabalangilide, 
ubaambile kuti, Mboobu mbwaamba Mwami Leza ulati, ‘Njoopwaya musyobo ooyu amunzi ooyu mbubonya mbuli nongo eeyi mboyapwaigwa cakuti tiikonzyi kubumbululwa pe. Bayoozikka bafu babo mu Tofeti mane kusikila kukabule abusena.’ 
Mbombubo oobu mbwendiyoocita kubusena oobu akuli baabo bakkala mumo. Mbwaamba Mwami Leza. Njoocita munzi ooyu kuti ukabe mbuli wa Tofeti. 
Maanda aamu Jelusalemu ayaayo aabamami bamu Juda ayoosofwaala akuba mbuli busena oobu bwa Tofeti, nkokuti maanda oonse nkubakali kutentela tununkilizyo atala aaziluli, kutentela makamu aakujulu akutuuzya zyazyakunywa kuli baleza bambi.
“Kumane waawo Jelemiya wakapiluka kuzwa ku Tofeti ooko Mwami Leza nkwaakamutumide kuti akaakusinsime, wakazooima mubbuwa lyaŋanda ya Mwami Leza akuti kubantu boonse, 
Mboobu mbwaamba Mwami Leza Singuzuzyoonse, wa Isilayeli ulati, ‘Amuswiilile ndiyanda kweetela munzi oonse ooyu atunzi tuuzingulukide mapenzi oonse aaya ngindakaambilizya kuli mbabo, nkaambo bakali basicinguni, tiibakaswiilila majwi aangu.’”
Lino Pasyuu mupaizi mwana wa Ima mupati waŋanda ya Mwami Leza, naakamvwa Jelemiya kasinsima zintu eezi, 
wakaumya Jelemiya musinsimi akumwaanzya wabikkwa muntolongo kumulyango wakutala wa ŋanda ya Mwami Leza. Mulyango uutegwa Benjamini. 
Mubuzuba bwakatobela ciindi Pasyuu naakamugwisya muntolongo, Jelemiya wakati kulinguwe, “Mwami Leza wati tocili Pasyuu pele nduwe Magomisabibu. 
Kayi mboobu mbwaamba Mwami Leza ulati, ‘Ndacita kuti ube ciyoosyo kulinduwe omwini akubeenzinyoko boonse. Koyoolangilide uyoobabona kabajaigwa munkondo abasinkondonyina. Boonse bamu Juda njoobaaba kumwami waku Babuloni, ooyo uyoobatola ku Babuloni nokuba kubajaya munkondo. 
Lubono loonse lwamunzi ooyu njoolwaaba kuli basinkondonyina, nkokuti zyoonse nzyuupanga, zyoonse ziyandika, aziyobwedo zyoonse zyabamami bamu Juda. Bayoozisaala akuzitola ku Babuloni. 
Yebo lwako Pasyuu, abaabo bakkala muŋanda yako muyootolwa mubwaange ku Babuloni. Ooko nkoyoofwida akuzikkwa yebo abeenzinyoko aabo mbookasinsimina zyakubeja.’”
O Mwami Leza wakandoongelezya, nkaako ndakafubaala wakandikoma akuzunda.
Kufumbwa ciindi nendikanana ndapozomoka cakwaambilizya zyalupyopyongano alunyonyooko.
Pele kuti naa ndaamba kuti, “Nsicaambauli limbi zyanguwe, nokuba kukanana muzina lyakwe.”
Ndamvwa banji kabavwiya-vwiya balati kuli koonse, “Aambwe! Atumwaambe!”
Pele Mwami Leza ulaandime mbuli silumamba sintanze,
O Mwami Leza Singuzuzyoonse, yebo oolingula baluleme, oolangisya amizeezo,
Amwiimbile Mwami Leza! Amutembaule Mwami Leza! Ulavuna babulide kuzwa kubantu babi.
Abusinganyizigwe buzuba oobo mbundakazyalwa!
Asinganyizigwe muntu ooyo wakaletela taata makani,
Muntu ooyo abe mbuli minzi eeyo Mwami Leza njaakoola cakutiiengelela.
Nkaambo taakandijaila mwida, baama kababa cuumbwe cangu, da lyabo kalindijata kwalyoonse alyoonse.
Ino ndakazwida nzi mwida kuti ndizoobone mapenzi abuusu, akuti mazuba aangu amanine mukuusa?
Ngaaya majwi aakasikila Jelemiya kuzwa ku Mwami Leza, ciindi mwami Zedekiya naakamutumina Pasyuu mwanaa Malikija a Zefaniya mupaizi mwanaa Maaseiya. Bakati, 
“Tubuzizye ono ku Mwami Leza nkaambo Nebukadineza mwami waku Babuloni uyanda kutulwana. Ambweni Mwami Leza ulatucitila zigambya mbuli muciindi cakamana kutegwa Nebukadineza atuleke.”
Pele Jelemiya wakabaingula kuti, “Amukaambile Zedekiya kuti, 
Mboobu mbwaamba Mwami Leza, wa Isilayeli, ulati, ‘Ndiyanda kunyonyoona zilwanyo zyanu zyankondo nzyomujisi, eezyo nzyomuyoobelesya mukulwana mwami waku Babuloni a Bakalodiya aabo bali anze lyabwaanda bamusinkilizizye. Mebo ndababunganya mukati kamunzi uuno. 
Mebo lwangu ndime eetimulwane ajanza lyangu lyanguzu litandabede mukunyema mukukalala kapati. 
Njoouma baabo bakkala mumunzi ooyu, bantu abanyama boonse, nkabela bayoofwa acuumo cibyaabi. 
Musule aceeci, mbwaamba Mwami Leza, njooaba Zedekiya mwami wacisi ca Juda, balupati-pati bakwe, abantu bakkala mumunzi ooyu aabo bayoosyaala kucuumo, nkondo, anzala ku mwami Nebukadineza waku Babuloni akuli basinkondonyina aabo bayanda kubajaya. Uyoobajaya munkondo, takabeengeleli nikuba kubabeda aankumbu, nokuba kubeetelela.’”
Kunze aazeezi, ukaambile bantu kuti, “Mboobu mbwaamba Mwami Leza ulati, ‘Amubone ndamubikkila kumbele lyanu nzila iitola kubuumi anzila yalufu.’ 
Kufumbwa ooyo uunookkede mumunzi ooyu uyoofwa munkondo, nzala naa cuumo. Pele kufumbwa ooyo uutizwide anze akulyaaba ku Bakalodiya aabo bamusinkilizizye uyoolekwa, takooyoojaigwa pe. 
Ndikanzide kuti ndinyonyoone munzi ooyu kutali kuucitila cibotu pe. Mbwaamba Mwami Leza. Uyooabwa kumwami waku Babuloni, nkabela uyoounyonyoona amulilo.”
Abalo baluzubo lwabwami bwa Juda baambile kuti, “Amumvwe majwi aa Mwami Leza, 
nywebo noluzubo lwa Devedi, mboobu mbwaamba Mwami Leza ulati, ‘Amubeteke bweelede cifumo-fumo cili coonse, amumuvune kuzwa kuli sikudyaminina ooyo wakabbidwa, kwataba boobo bukali bwangu buyoovutuka akutenta mbuli mulilo, akaambo kazibi nzyomucita, bukali buyootenta cakuti taakwe uunga wabuzima.’ 
Ndamulwana nywebo nomukkala mu Jelusalemu, nywebo nomukkala atala aakkuti eeli mucuundu camabwe, mbwaamba Mwami Leza, nywebo nomuti, ‘Nguni uunga wakonzya kutulwana? Nguni uunga wakonzya kunjila mumayubilo eesu?’ 
Njooisubula bweelede milimo yanu, mbwaamba Mwami Leza. Njookutula mulilo muzisaka ooyo uuzoosyukuta zyoonse eezyo zimuzingulukide.”
Mboobu mbwaamba Mwami Leza ulati, “Koya kuŋanda yabwami yamwami wacisi ca Juda, ukaambilizye makani aaya, ukati, 
‘Komvwa majwi aa Mwami Leza omwami wa Juda, yebo ookkala acuuno ca Devedi, yebo, balupati-pati bako abantu aabo banjilila mumilyango eeyi. 
Komuvuna kuzwa kuli sikudyaminina ooyo wabbidwa. Utanoobisyi nokuba kupenzya muzwakule, musyaala, naba mukamufu, utanoojayi batakwe milandu mubusena oobu. 
Kuti naa kotobela malailile aaya kabotu-kabotu, bami aabo bakkala acuuno cabwami ca Devedi bayooinda mumilyango yaŋanda yabwami eeyi, kabayootantide nkalaki, amabbiza kabayoosindikilwa abalupati-pati babo abantu babo. 
Pele kuti naa utakaswiilili malailile aaya, mbwaamba Mwami Leza, ndakonka muzina lyangu kuti ŋanda yabwami eeyi iyooba tongo.’”
Kayi mboobu mbwaamba Mwami Leza azyaŋanda yabwami eeyi yamwami wacisi ca Juda ulati, “Nikuba kuti uli mbuli Giliyadi kulindime, mbuli nsonje ya Lebanoni, kasimpe ndiyookucita kuti ube mbuli nkanda, mbuli minzi yakalongwa. 
Ndiyootuma basikuzookunyonyoona, umwi aumwi uyooboola kajisi azilwanyo nkabela bayookosoola masamu aako mabotu aamulombe, akuyooasowela mumulilo.
“Bantu bazwa mumasi manji bayooinda munsi aamunzi ooyu, eelyo bayoobuzyanya kuti, Ino nkaambo nzi Mwami Leza naakacita cintu cili boobu kumunzi mupati ooyu?” 
Kwiingula nkwakuti, “Nkaambo kakuti bakasiya cizuminano ca Mwami Leza wabo akutalika kukomba akumanina baleza bambi milimo.”
Mutalili mwami uufwide, mutoomoki, pele amulilile yooyo wakatolwa mubwaange,
Mboobu mbwaamba Mwami Leza azya Syalumu mwanaa Josiya ooyo wakaba Mwami wa Juda mubusena bwawisi, pele wakasiya busena buno. Takabooli limbi pe. 
Uyoofwida kubusena ooko nkwaakatolwa mubwaange. Nyika eeyi tazooiboni limbi alimwi pe.
Maawe kuli yooyo uuyaka ŋanda yakwe yabwami munzila iitaluleme,
Ulati, “Ndaliyakila ŋanda yabwami mpati, iijisi maanda mapati mujulu.”
Sena nkuti milombe minji njiicita kuti ube mwami?
Wakali kukwabilila bacete ababulide, nkaako zintu zyoonse zyakamweendela kabotu.
Pele uyandisya busyaacivulemwangu, ujaya bantu batakwe milandu, uyanda kudyaminina akupenzya bantu.
Nkaako mboobu mbwaamba Mwami Leza, azya Jehoiyakimu mwanaa Josiya mwami wa Juda ulati,
Uyoozikkwa mbuli mbongolo, uyookwelaanyizigwa akusowegwa anze lyamilyango ya Jelusalemu.”
Kamuya mu Lebanoni, mukoomoke, majwi aanu aamvwigwe mu Basyani,
Ndakamucenjezya nomwakaliibide, pele mwakati, “Tatukooswiilila.”
Luuwo luyoobbubbulwida beembezi banu boonse, beenzinyoko boonse bayootolwa mubwaange.
Nywebo nomukkala mu Lebanoni, nomuli mumaanda aamilombe,
Mbubonya mbuli mbwendi muumi, “Mbwaamba Mwami Leza, nokuba kuti yebo Jehoyiyakini mwanaa Jehoiyakimu mwami wa Juda koli mbuli nweenwe yangu kalungu kaamoyo, pele kunyina makani njookutanda. 
Njookwaaba kuli baabo bayanda kukujaya, mbabo mboyoowa, kuli Nebukadineza mwami waku Babuloni aku Bakalodiya. 
Njookuwaala yebo abanyoko bakakuzyala kucisi cimbi ooko nywebo nkomwatakazyalilwa. Ooko nyoonse nkomuyoofwida. 
Tamukooyooboola kunyika eeyo njomusukamina.
“Sena mwaalumi ooyu Jehoyiyakini ncibiya cisampawidwe cipwaidwe eeco muntu uuli woonse ncatayandi? Ino nkaambo nzi walo abana bakwe ncibagwisigwa akutandilwa munyika njobatazi?”
Onyika, onyika, onyika, komvwa majwi aa Mwami Leza. 
Mboobu mbwaamba Mwami Leza ulati, “Lemba mwaalumi ooyu kuti uli mbuli watakajisi bana,
Maawe kubasinsimi beembezi, aabo banyonyoona akumwaisya mbelele zyamacelelo aangu! Mbwaamba Mwami Leza. 
Nkaako mboobu mbwaamba Mwami Leza, wa Isilayeli kubeembezi aabo beembela bantu bangu ulati, “Akaambo kakuti mwamwaisya butanga bwangu akubutanda, tiimwabubamba, njoomupa cisubulo akaambo kazibi eezyo nzimwakacita,” mbwaamba Mwami Leza. 
Mebo lwangu njooyobolola butanga bwangu oobo busyeede kuzwa muzisi zyoonse ooko nkundakabutandilide, ndiyoobuboozya kumacelelo aabo nkobuzoozyalisya akuvula. 
Njoobabikkila beembezi aabo banoobweembela alimwi taakwe zinoosweeka. Mbwaamba Mwami Leza.
Mazuba ayoosika, mbwaamba Mwami Leza, nenjoobusizya Devedi mutabi uululeme, mwami ooyo uuyoolela cabusongo, uuyoocita ciluzi alimwi ciluleme munyika. 
Mumazuba aakwe uyoovuna bantu ba Juda, bantu ba Isilayeli bayoolikkalila. Ndeeli zina ndyanooitwa unootegwa Mwami Leza wesu Wabululami.
Mazuba aayoosika, mbwaamba Mwami Leza, bantu nobataciyooambi limbi kuti, “Mbubonya mbuli Mwami Leza mbwali muumi, ooyo wakagwisya Baisilayeli mu Ijipiti,” 
pele bayooti, “Mbubonya mbuli Mwami Leza mbwali muumi, ooyo wakaboozya balunyungu lwa Isilayeli kuzwa kucisi cili kunyika, kuzwa muzisi oomo mwaakabatandilide.” Aawo bayookkala munyika yabo beni.
Kwaamba zyabasinsimi, Jelemiya wakati, “Moyo wangu ulityompedwe kapati,
Nyika izwide basimamambe, nkaambo kakuti ilisinganyizidwe,
“Basinsimi abapaizi boonse tabalemeki Leza,
Nkaambo kaako nzila yabo iyootezemuka. Bayootandilwa kumusinze ooko nkobayoonyonyookela.
Akati kabasinsimi baku Samaliya ndakabona cintu cibyaabi.
Pele ndakabona basinsimi baku Jelusalemu kabacita cintu cibyaabi kwiindilila.
Nkaako mboobu mbwaamba Mwami Leza Singuzuzyoonse, azyabasinsimi baya ulati,
Mboobu mbwaamba Mwami Leza Singuzuzyoonse ulati, “Mutaziswiilili eezyo basinsimi nzyobamusinsimina, bamwaambila zintu zyakubeja. Baamba zilengaano zyamanjezeezya aabo beni, kutali kuti zizwa ku Mwami Leza pe. 
Baambila baabo bandisampaula kuti, ‘Mwami Leza waamba kuti munookkede muluumuno.’ Aabo batobela cinguni camyoyo yabo babaambila kuti, ‘Taakwe mapenzi ayoomuboolela pe.’”
Pele nguni akati kabo wakaimvwi munkuta ya Mwami Leza kuti abone nokuba kumvwa majwi aakwe? Nguni wakamvwa akuswiilila majwi aakwe? 
Amubone kwaboola guwo kuzwa ku Mwami Leza libbubbula bukali bwakwe, kambizi aako kalundumwida amitwe yababi. 
Bukali bwa Mwami Leza tabukooleka, mane kusikila acite eeco ncakanzide kucita. Mumazuba aaboola muyoocimvwisya eeci.
Tiindakabatuma basinsimi aaba, pele bakaambilizya buyo makani aabo beni, tiindakakanana kuli mbabo pe. Nikuba boobo bakasinsima. 
Pele nikwali kuti bakaima munkuta yangu nibakaambilizya majwi aangu kubantu, eelyo nibaleka nzila zyabo zibi amilimo yabo mibi.
“Sena ndili buyo Leza uulaafwiifwi, mbwaamba Mwami Leza, Sena nsili Leza uuli kule? 
Sena muntu ulakonzya kuyuba musisikide kutegwa nditakonzyi kumubona? Mbwaamba Mwami Leza. Sena nsizuzyi julu anyika?” Mbwaamba Mwami Leza. 
Ndimvwide eezyo basinsimi nzyobaamba aabo basinsima zyakubeja muzina lyangu. Balati, “Ndalota! Ndalota!” 
Ino eeci cinooambwa kwaciindi cilamfu cili buti mumyoyo yabasinsimi babeji, aabo basinsima buyo manjezeezya aabo beni? 
Bayeeya kuti ziloto eezyo nzyobanga kabaambilana zilacita kuti bantu bangu balube zina lyangu, mbubonya mbuli basikale babo mbubakaluba zina lyangu kwiindila mukukomba Baali. 
Musinsimi ooyo uujisi ciloto aambe zyaciloto cakwe, pele ooyo uujisi majwi aangu aaambe cakusyomeka. Bwizu bujisi lubazu nzi amaila? 
Sena majwi aangu taali mbuli mulilo, mbwaamba Mwami Leza, ambuli nsando eeyo iipwayaula mwaala mutubeela-beela? 
Nkaako mboobu mbwaamba Mwami Leza ulati, “Nsibayandi basinsimi aabo babbilana majwi aayo ngendaamba. 
Iiyi, mbwaamba Mwami Leza ulati, ‘Nsibayandi basinsimi aabo babelesya majwi aabo kwamana kabati, Mboobu mbwaamba Mwami Leza. 
Kasimpe nsibayandi aabo basinsima ziloto zyakubeja. Mbwaamba Mwami Leza. Baambila bantu bangu akubasowa azyakubeja zyabo zyabuyo, nikuba kuti tiindakabatuma nokuba kubanomona. Tababagwasyi bantu aaba abuniini pe, mbwaamba Mwami Leza.’”
Mwami Leza wakati kuli Jelemiya, “Ciindi bantu aaba naba musinsimi naba mupaizi bakubuzya kuti, ‘Ino mukuli nzi wa makani ngojisi aazwa ku Mwami Leza?’ Ubaambile kuti mukuli ngondiyumwide ndinywe, nkabela ndamusowa, mbwaamba Mwami Leza. 
Kuti naa musinsimi naba mupaizi naa umwi buyo waamba kuti, ‘Ngooyu mukuli wa Mwami Leza,’ njoomusubula muntu ooyo amukwasyi wakwe. 
Ncenciceeco ncomunga kamubuzyanya abeenzinyoko naa baluzubonyoko mulati, ‘Ino Mwami Leza wiingula kuti nzi?’ Naa ‘Ino Mwami Leza waamba nzi?’ 
Pele toelede kumwaambila mukuli wa Mwami Leza, nkaambo mukuli ngobaamba boonse mmajwi aabo. Basandula-sandula majwi aa Mwami Leza Uupona, Mwami Leza Singuzuzyoonse, Leza wesu. 
Nceeci ncotinooambila musinsimi, ‘Ino Mwami Leza wesu wakwiingula kuti nzi?’ Ino Mwami Leza waamba nzi? 
Nokuba kuti wati, ‘Ngooyu mukuli wa Mwami Leza,’ ‘Mboobu mbwaamba Mwami Leza,’ ulati, ‘Wabelesya kale majwi’ aakuti, ‘Ngooyu mukuli wa Mwami Leza,’ nikuba kuti ndakakwaambila kuti toelede kwaamba kuti, ‘Ngooyu mukuli wa Mwami Leza.’ 
Nkaako njoomuluba ncobeni akumutanda kuzwa kumbele lyangu, antoomwe abantu bamumunzi ooyo ngundakamupa abasikale banu. 
Njoomuletela mause aayo aatakamani, mause aatakamani aayo aatakooyoolubwa.”
Lino Jehoyiyakini mwanaa Jehoiyakimu mwami wacisi ca Juda abalupati-pati, babezi abasibuuya bamu Juda nibakatolwa mubwaange kuzwa mu Jelusalemu akutolwa ku Babuloni a Nebukadineza mwami waku Babuloni, Mwami Leza wakanditondezya zinzuma zyobilo zyankuyu zyakabikkidwe kumbele lyaŋanda ya Mwami Leza. 
Cinzuma cimwi cakajisi nkuyu mbotu kapati, mbuli zeziya nsamba zitaanzi kubizwa, cinzuma cimwi cakajisi nkuyu mbi, zyakali mbi kapati cakuti tazikonzyi kuligwa.
Mpoonya aawo Mwami Leza wakandibuzya kuti, “Ino ubwene nzi, Jelemiya?”
Aawo majwi aa Mwami Leza akandisikila akati, 
“Mboobu mbwaamba Mwami Leza, wa Isilayeli ulati, ‘Mbubonya mbuli bubede nkuyu mbotu eezi, mbubonya oobo mbobabede bantu batolwa kunyika ya Bakalodiya. 
Ndinoobalanga ooko kuti bakajane coolwe, nkabela njoobaboozya kunyika eeyi. Njoobayaka, nsikabooli pe, njoobasyanga, nsikabajwi. 
Njoobapa moyo wakuti bakandizibe kuti ndime Mwami Leza. Bayooba bantu bangu, ambebo njooba Leza wabo, nkaambo bayoopilukila kulindime amyoyo yabo yoonse.’
“Pele kwaamba zyankuyu mbi kapati eezyo zitakonzyi kuligwa, mbwaamba Mwami Leza, mbubonya oobo mbwendiyoocita kuli Zedekiya mwami wacisi ca Juda, abalupati-pati bakwe abaabo bayoosyaala ku Jelusalemu, nikuba kuti bakasyaale muno munyika naa bakainke ku Ijipiti, 
njoocita kuti bakasesemye akuba cilebyo kumalelo oonse aamunyika, bakabe cisesyo akasimi, babe cisampuzyo acisinganyo kuli koonse ooko nkweyoobatandila. 
Njoobatumina nkondo, nzala acuumo mane kusikila bakanyonyooke munyika eeyo njindakabapa balo abasikale babo.”
Majwi aa Leza akasika kuli Jelemiya kwaamba zyabantu boonse bamu Juda mumwaka wane wakulela kwa Jehoiyakimu mwanaa Josiya mwami wacisi ca Juda wakali ngomwaka mutaanzi wakulela kwa Nebukadineza mwami wa Babuloni. 
Jelemiya musinsimi wakati kubantu boonse bamu Juda abaabo boonse bakali kukkala mu Jelusalemu. 
Kwamyaka iili makumi obilo aitatu, kuzwa mumwaka wakkumi aitatu wakulela kwa Josiya mwana wa Amoni mwami wacisi ca Juda kusikila sunu buno buzuba, majwi aa Mwami Leza akandisikila nkabela ndakaakanana kulindinywe kwaziindi zinji, pele tiimwakaswiilila. 
Nikuba kuti Mwami Leza wakamutumina babelesi bakwe boonse basinsimi kwaziindi zinji tiimwakaswiilila nikuba kuteya matwi. 
Basinsimi aaba bakamwaambila kuti, “Nyoonse amusiye nzila zyanu zibi amilimo yanu mibi, ndendilyo nomukonzya kukkala munyika eeyo Mwami Leza njaakamupa nywebo abasikale banu kwalyoonse alyoonse. 
Mutanootobeli baleza bambi mukubamanina milimo akubakomba, mutandinyemyi azeezyo nzimwakalipangila nobeni. Ndendilyo nentakamucisi.
“Pele tiimwakandiswiilila pe. Mbwaamba Mwami Leza. Mwakandinyemya aazeezyo nzimwakalipangila nobeni, nkaako mwakalicisa nobeni.”
Nkaako mboobu mbwaamba Mwami Leza Singuzuzyoonse ulati, “Nkaambo kakuti tiimwakaswiilila majwi aangu, 
ndiyooita bantu boonse bakunyika amubelesi wangu Nebukadineza mwami waku Babuloni, mbwaamba Mwami Leza, Ndiyoobeetela kuti bazoolwane nyika eeyi abantu bayo amisyobo yoonse iibazingulukide. Ndiyoobanyoonyweeda limwi akuyoobacita kuti babe cisampuzyo acisesyo alunyonyooko lutamani. 
Njoomanizya nguluulu zyakutangala akukondwa, majwi aanabwiinga aasibwiinga alimwi akulila kwamaziyo, amumuni walambe. 
Cisi eeci coonse ciyooba tongo, misyobo eeyi iyoobelekela mwami waku Babuloni kwamyaka iili makumi aali ciloba.
“Pele myaka iili makumi aali ciloba yaakumana, njoosubula mwami waku Babuloni acisi cakwe, nyika ya Bakalodiya, akaambo kamulandu wabo. Mbwaamba Mwami Leza, ndiyoocita kuti cisi cakwe cinyonyoonwe kwalyoonse. 
Ndiyooleta kunyika eeyo zintu zyoonse eezyo nzindaamba kuti ziyoocitika, zyoonse eezi zilembedwe mubbuku eeli, zyakasinsimwa a Jelemiya kwaamba zyamisyobo yoonse. 
Balo lwabo beni bayootolwa mubuzike amisyobo minji. Buyootolwa abalupati-pati. Njoobabweedezezya bubi bweelede milimo yabo azeezyo nzyobacita.”
Mboobu Mwami Leza wa Isilayeli mbwaakaamba kulindime wakati, “Bweza nkomeki eeyi iizwide waini wabukali bwangu, ukanywisye misyobo yoonse nkundakutuma. 
Baakwiinywa, bayoodadalika akusondoka akaambo kankondo eeyo njeyootuma akati kabo.”
Aboobo ndakabweza nkomeki kuzwa mujanza lya Mwami Leza akunywisya misyobo yoonse ooko nkwaakandituma. 
Ndakanywisya bamu Jelusalemu abamuminzi yoonse ya Juda, bamami bayo, abalupati-pati kuti banyonyoonwe akuba cisampuzyo, cisesyo acisinganyo mbuli mbobabede sunu.
Falo mwami wa Ijipiti, basololi bakwe,
abazwamasi boonse, bamami boonse baku Uzi.
baku Edomu, Mowabu, abaku Amoni,
bamami baku Taya a Sidoni.
baku Dedani, Tema, Buzi,
Bamami boonse baku Alabiya abamami
Bamami baku Zimuli, Elamu a Mediya.
Bamami boonse bakunyika, baafwiifwi akulaale,
Baambile kuti, “Mboobu mbwaamba Mwami Leza Singuzuzyoonse, wa Isilayeli ulati, ‘Amunywe, mukolwe, muluke, amuwe mutakabuki limbi akaambo kapanga ndendiyootuma akati kanu.’ 
Pele kuti bakake kubweza nkomeki iili mujanza lyako kuti banywe, ubaambile kuti, mboobu mbwaamba Mwami Leza Singuzuzyoonse ulati, ‘Mweelede kwiinywa.’ 
Bona, ndatalika kuleta mapenzi kumunzi wiitwa zina lyangu, sena nywebo tamukoosubulwa ncobeni? Nsikoomuleka buyo kamutasubulwi, nkaambo ndabaletela panga boonse aabo bakkala munyika, mbwaamba Mwami Leza.”
Lino sinsima majwi aaya oonse ubaambile kuti, “Mwami Leza uyooyooma kuzwa kujulu.
Lupyopyongano luyoomvwigwa kumagolelo aanyika, nkaambo Mwami Leza uyooipa milandu misyobo yoonse.
Mboobu mbwaamba Mwami Leza Singuzuzyoonse ulati, “Mapenzi atalika kusikila misyobo yoonse, kwaboola guwo pati lizwida kumagolelo aanyika.” 
Kuciindi eeco aabo bayoojaigwa a Mwami Leza banooli koonse-koonse, kuzwa kumagolelo amwi aanyika kuyoosika kuli amwi. Tabakooyoolilwa nokuba kubungikwa nokuba kuzikkwa, pele bayooba mbuli makwisyilili anyika.
Amulile mweeme, nywebo nobeembezi, amwaalabane muvu, nywebo nobasololi babutanga. Nkaambo ciindi cakujaigwa kwanu casika, mulawa akupwaika mbuli cibiya cibotu. 
Beembezi kunyika nkobayootijila, basololi babutanga bayoobula kwakuyooyubila. 
Amumvwe kulila kwabeembezi, kweema kwabasololi babutanga, nkaambo Mwami Leza wanyonyoona macezezyo aabo. 
Nyika yanu yaluumuno ilaba niyoonyonyoonwa akaambo kabukali bwa Mwami Leza. 
Mbubonya mbuli syuumbwa uuyoosiya cilawo cakwe, nyika yabo iyooba tongo, akaambo kapanga lyasikudyaminina, akaambo kabukali bwa Mwami Leza.
Mumazuba aakusaanguna aakulela kwa Jehoiyakimu mwanaa Josiya mwami wacisi ca Juda, majwi aa Mwami Leza akasika kaati, 
“Mboobu mbwaamba Mwami Leza ulati, ‘Ima mubbuwa lyaŋanda ya Mwami Leza, waambile bantu boonse bamuminzi yacisi ca Juda aabo baboola kuzookomba kuŋanda ya Mwami Leza. Baambile zintu zyoonse nzindakulailila, utasotoki majwi naaba buti pe.’ 
Ambweni inga baba nobaswiilila, eelyo umwi aumwi ulasiya nzila yakwe mbi. Nenga ndaleka kubaletela mapenzi ngindakanzide akaambo kabubi mbobacita. 
Baambile kuti, mboobu mbwaamba Mwami Leza ulati, ‘Kuti naa kamutandiswiilili akutatobela mulawo wangu, ooyo ngundakamupa, 
alimwi kuti kamutaswiilili majwi aababelesi bangu basinsimi aabo mbindakali kumutumina kwaziindi zinji, nikuba kuti tiimwakali kubaswiilila. 
Nkaako ndiyoocita ŋanda eeyi kuti ibe mbuli cakacitika ku Syilo, awalo munzi ooyu uyooba cisinganyo akati kamisyobo yoonse yamunyika.’”
Bapaizi, basinsimi abantu boonse bakamumvwa Jelemiya kaamba majwi aaya muŋanda ya Mwami Leza. 
Lino Jelemiya mbwaakamanina buyo kwaambila bantu boonse zintu zyoonse eezyo Mwami Leza nzyaakamulaililide kuti azyaambe, bapaizi, basinsimi, abantu boonse bakamujata akuti, “Weelede kufwa! 
Nkaambo nzi nosinsima muzina lya Mwami Leza kuti ŋanda eeyi iyooba mbuli zyakacitika ku Syilo awalo munzi ooyu uyooolwa akusiigwa?” Bantu boonse bakamubumbilila Jelemiya muŋanda ya Mwami Leza.
Lino balupati-pati bamu Juda nibakamvwa zintu eezi, bakainka kuzwa kuŋanda yabwami baya kuŋanda ya Mwami Leza baakukkala mumasena aabo kumanjililo aamulyango mupya waŋanda ya Mwami Leza. 
Mpawo bapaizi abasinsimi bakaambila balupati-pati abantu boonse kuti, “Mwaalumi ooyu weelede kupegwa mulandu walufu, nkaambo wasinsima lunyonyooko lwamunzi ooyu. Mwalimvwida amatwi aanu nobeni!”
Mpoonya Jelemiya wakaambila balupati-pati boonse abantu boonse kuti, “Mwami Leza wakandituma kuti ndizoosinsime zyalunyonyooko lwaŋanda amunzi ooyu, alimwi azintu zyoonse nzimwalimvwida. 
Amuleke nzila zyanu amilimo yanu mibi muswiilile Mwami Leza wanu. Ndendilyo Mwami Leza nayooleka kumuletela mapenzi aaya ngaakamwaambila. 
Mebo lwangu ndili mumaanza aanu, amundicite kufumbwa mbomuyeeya kuti ncibotu alimwi cililuleme. 
Pele amuzibe kuti, naa mwandijaya, mulaliletela mulandu wabulowa bwamuntu uunyina mulandu. Mulaliletela nobeni akuletelezya munzi ooyu alimwi abaabo bali mulinguwo. Nkaambo kasimpe Mwami Leza nguwandituma kulindinywe kuti ndizookanane majwi oonse aaya kamumvwide.”
Mpawo balupati-pati abantu boonse bakati kubapaizi akubasinsimi, “Mwaalumi ooyu teelede kupegwa mulandu walufu pe! Watwaambila swebo muzina lya Mwami Leza wesu.”
Bamwi bapati babantu bakaimina kumbele baambila mbungano yabantu yoonse kuti, 
“Mika waku Molesyeti wakasinsima mumazuba aa Hezekiya mwami wacisi ca Juda. Wakaambila bantu boonse bamu Juda kuti, ‘Mboobu mbwaamba Mwami Leza Singuzuzyoonse’ wati,
“Sena Hezekiya mwami wacisi ca Juda naba umwi mu Juda wakamujaya? Sena Hezekiya taakayoowa Mwami Leza akuti amweengelele? Tee kayi Mwami Leza taakaleta mapenzi aayo ngaakabaambilide? Swebo tobeni ndiswe tuyanda kuliletela mapenzi!”
Kwakali musinsimi umwi Uliya mwanaa Syemaiya uuzwa ku Kiliyatijeyalimu, awalo wakasinsima muzina lya Mwami Leza. Wakasinsima zintu zili mbuli zeezi, amunzi ooyu anyika eeyi mbubonya mbuli bwacita Jelemiya. 
Mwami Jehoiyakimu abalupati-pati bakwe abeendelezi nibakamvwa majwi aakwe bakayanda kumujaya. Pele Uliya wakaamvwa makanze aayo, aboobo mukuyoowa wakatijila ku Ijipiti. 
Nikuba boobo Mwami Jehoiyakimu wakatuma Elinatani mwana wa Akiboo ku Ijipiti abamwi bantu. 
Bakaakuleta Uliya kuzwa ku Ijipiti akumutola kumwami Jehoiyakimu ooyo wakamujazya panga akusowa mubili wakwe mubusena buzikkilwa bantu buyo.)
Ahikamu mwanaa Syafani wakagwasilizya Jelemiya aboobo taakaaba Jelemiya kubantu kuti ajaigwe.
Mumazuba aakusaanguna aakulela kwa Zedekiya mwanaa Josiya mwami wacisi ca Juda, ngaaya majwi aa Mwami Leza aakasikila Jelemiya aakuti, 
“Mboobu Mwami Leza mbwaakandaambila, ‘Panga joko azikkeyi azitolopo ulivoleke munsingo yako.’ 
Mpoonya utumizye majwi kubami baku Edomu, Mowabu, Amoni, Taya, abaku Sidoni, kwiindila mubatumwa bakaboola ku Jelusalemu kuli Zedekiya mwami wacisi ca Juda. 
Ubape mulumbe ooyu kuti bakape basimalelo babo, mulumbe wakuti, mboobu mbwaamba Mwami Leza Singuzuzyoonse wa Isilayeli ulati, ‘Kamuya mukaambile basimalelo banu,’ 
kuti, ‘Anguzu zyangu mpati ajanza lyangu litandabede ndakapanga nyika abantu bakkala mulinjiyo, abanyama bali mulinjiyo, alimwi ndakaipa kubantu mbenkondelelwa.’ 
Lino ndiyooaba zisi zyanu zyoonse kumubelesi wangu Nebukadineza mwami waku Babuloni, ndiyoocita kuti nobaba banyama bamusokwe akabalele. 
Misyobo yoonse iyoomumanina milimo amwanaakwe amuzyukulu wakwe mulombe, mane kusikila ciindi canyika eeyi cikasike, misyobo minji abami bapati bakazunde.
“Pele kuti naa musyobo umwi nobuba bwami bumwi butakamumanini milimo Nebukadineza mwami waku Babuloni nikuba kumukotamina, njoosubula musyobo ooyo ankondo, nzala acuumo, mbwaamba Mwami Leza, kusikila nkuunyonyoone kwiindila mulinguwe. 
Nkaako tamweelede kuswiilila basinsimi banu, basondi banu, bapandulula ziloto zyanu, kuli bamukabami naa baŋanga banu aabo bamwaambila kuti, ‘Tamukooyoobelekela mwami waku Babuloni pe.’ 
Bamusinsimina zyakubeja eezyo ziyoocita kuti mukagwisigwe akutolwa kulaale kuzwa kunyika yanu, njoomutanda, muyooloba. 
Pele kuti naa musyobo umwi ukalibombye kumwami waku Babuloni akumumanina milimo, njoouleka musyobo ooyo kuti kuuciyookkede mucisi cawo, kuyoolima akukkala ooko, mbwaamba Mwami Leza.”
Mwami Zedekiya wacisi ca Juda ndakamwaambila makani aaya ngoonya. Ndakati “Libombye kumwami waku Babuloni, mumanine milimo walo abantu bakwe ndendilyo noyoopona. 
Nkaambo nzi yebo abantu bako nomutijaigwe munkondo, nzala acuumo eezyo Mwami Leza nzyakanzide musyobo oonse ooyo uutakooyoomanina milimo mwami waku Babuloni? 
Mutanooswiilili majwi aabasinsimi aabo bamwaambila kuti, ‘Tamukooyoobelekela mwami waku Babuloni,’ nkaambo bamusinsimina zyakubeja. 
‘Tiindakabatuma pe.’ Mbwaamba Mwami Leza. ‘Basinsima zyakubeja muzina lyangu. Nkaako njoomutanda eelyo muyooloba abasinsimi aabo bamusinsimina.’”
Mpoonya ndakaambila bapaizi abantu boonse kuti, “Mboobu mbwaamba Mwami Leza ulati, mutanooswiilili majwi aabasinsimi banu aabo bamusinsimina kuti, ‘Zibelesyo zyaŋanda ya Mwami Leza ziyooletwa lino kuzwa ku Babuloni.’ Pele babeja buyo anzyobamusinsimina. 
Mutabaswiilili pe, amumanine mwami waku Babuloni milimo kuti mupone. Ino nkaambo nzi munzi ooyu ncuutinyonyoonwe? 
Kuti naa basinsimi aabo, bajisi majwi aa Mwami Leza, nkokuti abakombelezye Mwami Leza Singuzuzyoonse kuti zibelesyo eezyo zisyeede muŋanda ya Mwami Leza, zili muŋanda yamwami wa Juda mu Jelusalemu zitatolwi ku Babuloni. 
Nkaambo mboobu mbwaamba Mwami Leza Singuzuzyoonse kwaamba zyazicinda, ciziba, ziimino, azimwi zibelesyo eezyo zisyeede mumunzi ooyu, 
eezyo Nebukadineza mwami waku Babuloni nzyaatakatola ciindi naakatola Jehoyiyakini mwanaa Jehoiyakimu mwami wa Juda mubwaange kuzwa ku Jelusalemu. 
Mboobu mbwaamba Mwami Leza Singuzuzyoonse wa Isilayeli azibelesyo zisyeede muŋanda ya Mwami Leza, zili muŋanda yamwami wacisi ca Juda amu Jelusalemu. 
Ulati, ‘Ziyootolwa ku Babuloni akukkala ooko mane kusikila buzuba mbwendiyooziyeeya mbwaamba Mwami Leza. Ndendilyo nendiyooziboozya akuzibikka mubusena oobu.’”
Mumwezi wasanu mumwaka nguwenya ooyo, mumwaka wane wakulela kwamwami Zedekiya, mwami wacisi ca Juda, Hananiya musinsimi mwana wa Azu, wakali kuzwa ku Gibiyoni, wakati kulindime muŋanda ya Mwami Leza, kumbele lyabapaizi abantu boonse, 
“Mboobu mbwaamba Mwami Leza Singuzuzyoonse, wa Isilayeli ulati, Ndiyootyola joko lyamwami waku Babuloni. 
Mumyaka yobilo ndiyooleta zintu zyoonse zyamuŋanda ya Mwami Leza, eezyo mwami Nebukadineza waku Babuloni nzyaakagwisizye akuzitola ku Babuloni. 
Alimwi ndiyoopilusya Jehoyiyakini mwanaa Jehoiyakimu mwami wa Juda, abaabo bali mubwaange kuzwa ku Juda aabo bali ku Babuloni. Mbwaamba Mwami Leza. ‘Ndiyootyola joko lyamwami waku Babuloni.’”
Mpawo Jelemiya wakaingula Hananiya, bapaizi abantu boonse bakaimvwi muŋanda ya Mwami Leza 
wakati, “Akube boobo! Leza acite boobo! Leza azuzikizye majwi aaya ngoosinsima, akuleta zintu zyoonse zyamuŋanda yakwe, abaabo bali mubwaange ku Babuloni. 
Nikuba boobo, koswiilila nzentaambe yebo abantu boonse kabamvwide. 
Kale-kale basinsimi bakasaangunina ndime ayebo bakasinsima zyankondo, mapenzi azyuumo kumasi manji amalelo aawo. 
Pele basinsimi basinsima zyaluumuno bayoozibwa kuti nkasimpe bakatumwa a Mwami Leza, kuti nzibaamba zyakacitika.”
Kumane Hananiya musinsimi wakagwisya joko kuzwa munsingo ya Jelemiya akulityola, waamba bantu boonse kabamvwide kuti, 
“Mboobu mbwaamba, Mwami Leza ‘Mbubonya mbuli mbundatyola joko mbweyootyola joko lya Nebukadineza mwami waku Babuloni, kuzwa munsingo yamisyobo yoonse mumyaka yobilo.’” Aawo Jelemiya wakaya kwakwe.
Nikwakainda ciindi Hananiya kali wakatyola kale joko kuzwa munsingo yamusinsimi Jelemiya, majwi aa Mwami Leza akasikila Jelemiya akuti, 
“Koya kuli Hananiya ukamwaambile kuti, ‘Mboobu mbwaamba Mwami Leza, wakatyola joko lyacisamu, pele mubusena bwalyo uyoojana joko lyalubulo.’ 
Mboobu mbwaamba Mwami Leza Singuzuzyoonse wa Isilayeli ulati, ‘Njoobikka joko lyalubulo munsingo lyamisyobo eeyi, kutegwa bakamanine Nebukadineza mwami wa Babuloni milimo, eelyo bayoomubelekela ncobeni. Ndamana ndiyoomupa bweendelezi bwabanyama.’”
Kumane musinsimi Jelemiya wakati kuli Hananiya, “Swiilila, Hananiya! Mwami Leza tali nguwe wakutuma, kwamana yebo wasungilizya musyobo ooyu mukusyoma zyakubeja. 
Nkaako, mboobu mbwaamba Mwami Leza ulati, ‘Ndili aafwiifwi kukugwisya anyika aano. Mwaka nguwenya uuno ulafwa, nkaambo wakakambauka zyakuzangila Mwami Leza.’”
Mumwezi waciloba mwaka nguwenya ooyo, Hananiya musinsimi wakafwa.
Ngaaya majwi aalugwalo Jelemiya musinsimi ndwaakatumya kuzwa ku Jelusalemu, kubapati bamwi aabo bakatoledwe mubwaange, kubasinsimi akubantu boonse Nebukadineza mbaakatolede ku Babuloni kuzwa ku Jelusalemu. 
Eeci cakacitika ciindi mwami Jehoyiyakini, banyina, bazibe, balupati-pati bamu Juda amu Jelusalemu, babezi abauya kumilimo yamaanza nibakatolwa mubwaange kuzwa ku Jelusalemu. 
Lugwalo oolu lwakapegwa kuli Elasa mwanaa Syafati a Gemaliya mwanaa Hilikiya, aabo Zedekiya mwami wa Juda mbaakatuma kumwami Nebukadineza ku Babuloni lwakati,
“Mboobu mbwaamba Mwami Leza Singuzuzyoonse, wa Isilayeli, waamba kuti kuli baabo boonse bakatolwa mubwaange kuzwa ku Jelusalemu kuya ku Babuloni, 
Amuyake maanda mukkalilile, mulime myuunda akulya zyabutebuzi bwanu. 
Mukwate akuzyala bana balombe abasimbi, mukwatile bana banu balombe, alimwi amukwasye bana banu basimbi. Muvule mutaceyi. 
Amukkale kabotu oomo momuli baange, kuti zintu zyoonse zikamweendele kabotu. Amuukombe Mwami Leza amakani aaceeci, ndendilyo nimunga mwazwidilila. 
Iiyi oobu mbwaamba Mwami Leza Singuzuzyoonse wa Isilayeli ulati, ‘Mutazumizyi basinsimi abasondi akati kanu kuti bamuunine. 
Balasinsima zyakubeja muzina lyangu, nsili ndime ndakabatuma. Mbwaamba Mwami Leza. 
Mboobu mbwaamba Mwami Leza. Myaka iili makumi aali ciloba yaakumana ku Babuloni mbuli mbwindakasyomezya, njoomuyeeya akuzuzikizya cizuminano ncindakasyomezya akumuleta kubusena buno. 
Nkaambo ndizi kale makanze ngindakamubambila. Mbwaamba Mwami Leza. Makanze oonse ayoozwidilila, alimwi nsikooyoomucisa pe. Makanze aapa lulangilo kumazuba aaboola. 
Mpoonya muyoondiita akundikomba, ambebo ndiyoomuswiilila. 
Muyoondilangaula akundijana, kuti naa mukandilangaule amoyo omwe. 
Njooba aandinywe alimwi njoomupa coolwe, ndiyoomubunganya kuzwa kumisyobo yakumasena ooko nkwindakamutandila, mbwaamba Mwami Leza. Kwamana ndiyoomuleta kuzwa ooko nkwindakamutolede mubwaange.’”
Mulakonzya kwaamba kuti, “Mwami Leza nguwakatupa basinsimi mu Babuloni.” 
Pele mboobu mbwaamba Mwami Leza ulati, “Kumwami ooyu uukkala acuuno cabwami ca Devedi akubantu boonse basyeede mumunzi basicisinyoko batakainka aandinywe mubwaange, 
Mwami Leza Singuzuzyoonse ulati, ‘Ndiyoobanyonyoona munkondo, nzala acuumo, alimwi njoobacita kuti babe mbuli nkuyu zibolede, muntu nzyatakonzyi kulya. 
Ncobeni ndiyoobajaya munkondo, nzala acuumo akubaaba kumisyobo imwi yaanyika kuti ibasinganye akubapenzya, ndiyoobakaka alimwi bayooba cisesyo akati kamisyobo eeyo njindakabatandila.’ 
Nkaambo tiibakaswiilila majwi aangu, mbwaamba Mwami Leza. Majwi aayo ngindakalikubatumina ciindi aciindi kwiindila mubabelesi bangu basinsimi. Anywebo nobaange taakwe nimwakaswiilila, mbwaamba Mwami Leza.”
Lino ngaaya majwi aa Mwami Leza, kuli baabo mbaakatuma kuzwa ku Jelusalemu kuya ku Babuloni. 
Mboobu mbwaamba Mwami Leza Singuzuzyoonse wa Isilayeli ulati, “Kwaamba zya Ahabu mwanaa Kolaiya a Zedekiya mwanaa Maaseiya, basinsimi baamba zyakubeja muzina lyangu, ndiyoobaaba kuli Nebukadineza mwami waku Babuloni, walo uyoobapa cisubulo cakujaigwa kamulibwenene. 
Nkaambo kaako, boonse aabo baange bazwa mu Juda bali mu Babuloni bayoobelesya lusinganyo oolu. Mwami Leza uyoomucita mbuli mbwaakacita Zedekiya a Ahabu, ooyo mwami waku Babuloni ngwaakatenta mumulilo. 
Bakali kucita zintu zibyaabi mu Isilayeli, bakacita bumambe ambobabambene limwi, abakaintu basimunzinyina bakaamba zyakubeja kwiindila muzina lyangu, zyalo eezyo nzindatakabaambila kuti bacite. Ndilizi alimwi ndime kamboni wazeezi. Mbwaamba Mwami Leza.”
Ambila Syemaiya Munehelami, kuti 
“Mboobu mbwaamba Mwami Leza Singuzuzyoonse wa Isilayeli ulati, ‘Mwakatuma magwalo muzina lyanu kubantu boonse bamu Jelusalemu, kuli Zefaniya mwanaa Maaseiya mupaizi, akubapaizi bamwi.’ Mwakati kuli Zefaniya,
‘Mwami Leza nguwakakusala bupaizi mubusena bwa Jehoiyada kuti
Nkaambo nzi ncimwatakajata Jelemiya kuzwa ku Anatoti, ooyo uuti ngomusinsimi akati kanu? 
Wakatumya makani aaya kulindiswe mu Babuloni, muyooba mubuzike kwa ciindi cilamfu. Nkaako amuyake maanda akulikkalila, musyange myuunda akulya zyabutebuzi bwanu.’”
Zefaniya mupaizi wakabala lugwalo oolu kuli Jelemiya. 
Kumane ijwi lya Mwami Leza lyakasikila Jelemiya. 
Akuti, “Tumina makani aaya kubaange ubaambile kuti, mboobu mbwaamba Mwami Leza amakani aa Syemaiya Munehelami. Ulati, ‘Nkaambo Syemaiya wakakusinsimina, kakuli nsili ndime ndakamutuma, amane wakakucita kuti usyome kubeja kwakwe. 
Mboobu mbwaamba Mwami Leza. Ncobeni njoosubula Syemaiya Munehelami abalunyungu lwakwe. Taakwe naba omwe uuyoosyaala mubantu bakwe, nikuba uuyoobona zintu zibotu nzyeyoocitila bantu bangu, mbwaamba Mwami Leza, nkaambo kakuti wakakambauka zyabuzangi mukulwana ndime.’”
Ngaaya majwi aakasika kuli Jelemiya kuzwa ku Mwami Leza. 
Mboobu mbwaamba Mwami Leza wa Isilayeli ulati, “Lemba majwi oonse ngindakwaambila mubbuku. 
Mazuba ayoosika, mbwaamba Mwami Leza, Nenjoopilusya bantu aabo bakatoledwe mubwaange mu Isilayeli amu Juda, akubabikka munyika eeyo njindakapa basikale babo, mbwaamba Mwami Leza.”
Aaya ngamajwi Mwami Leza ngaakaamba aajatikizya cisi ca Isilayeli aca Juda.
Mboobu mbwaamba Mwami Leza.
Buzya akubona, sena mwaalumi ulakonzya kutumbuka bana?
Ino buzuba buyoosya oobu buyooba buti!
“Mubuzuba oobo, mbwaamba Mwami Leza Singuzuzyoonse, Ndiyootyola nsimbi nzyobaangidwe, alimwi njoozapaula zyaanzyo zyabaange, taakwe limbi bamasi nibayoomucita buzike. 
Mucilawo cabaabo bayoobelekela Mwami Leza wabo, a Devedi mwami wabo, walo ooyo ngweyoosumpula kuti abe mwami wabo.
“Nkaako utayoowi, yebo Jakobo omubelesi wangu, utatyompwi, yebo Isilayeli,
Ndili aandinywe alimwi ndiyoomuvuna. Mbwaamba Mwami Leza.
Mboobu mbwaamba Mwami Leza, “Zilonda zyanu tazisilikiki, zilacisa taziponi.
Taakwe naba omwe uukonzya kumukombelezezya,
Boonse bali kulubazu lwanu bakamuluba, tabacikwe lubazu andinywe.
Ino mulilaukila nzi azilonda zyanu, akucisa kutakwe busilike?
Pele aabo bamunyonyoona bayoonyonyoonwa abalo, boonse basinkondonyoko bayootolwa mubwaange.
Pele nywebo ndiyoomupa buumi bubotu, alimwi ndiyooponya zilonda zyanu,
“Mboobu mbwaamba Mwami Leza. Njakuboozya bantu bangu kunyika yabo,
Balo bayooimba nyimbo zyakulumba, akuyoba kwalutangalo.
Bana babo bayooba mbuli mbubakali kaindi, bayoolikkalila kumbele lyangu.
Musololi wabo uyoozwa akati kabo, muleli wabo uyoosumpulwa kuzwa kulimbabo.
Nkaako muyooba bantu bangu, ambebo ndiyooba Leza wanu.”
Amubone guwo lizwa ku Mwami Leza, liyoobbubbula akuwisya zyoonse, atala aamitwe yabasizibi. 
Bukali bwa Mwami Leza tabukajokoloki alimwi, mane kusikila akacite zyoonse zili kumoyo wakwe. Mumazuba aaboola muyoozimvwisya eezi.
“Kuzwa ciindi eeco, Mbwaamba Mwami Leza. Ndiyooba Leza waziinga zyoonse zyamu Isilayeli, abalo bayooba bantu bangu. 
Mboobu mbwaamba Mwami Leza ulati, ‘Kuli baabo bakafutuka munkondo ndakabafwida lweengelelo munkanda, Baisilayeli bakali kulangila kulyookezya.’ 
Mwami Leza wakalibonya kulimbabo, kubantu bakwe wakati, ‘Ndakamuyanda akutamani, asunu ndicimuyandisisya.’ 
Ndiyoomuyaka, aboobo muyooyakululwa omooye wangu Isilayeli. Kwamana muyoobweza nsakalala zyanu, muyoozyana cakutangala. 
Alimwi muyoosyanga myuunda yamisaansa, mumalundu aaku Samaliya, balimi bayoosyanga akulya micelo yabo. 
Buyoosika buzuba balindizi nibayooita atala aatulundu twa Efulemu kuti, ‘Amuboole tuye ku Ziyoni, ku Mwami Leza wesu.’”
Mboobu mbwaamba Mwami Leza. “Amwiimbile Jakobo calutangalo,
Amubone, ndiyoobaleta kuzwa kucisi cakunyika, akubabungika kuzwa kumagolelo aanyika.
Bayooza kabalila, bayookomba ndaakubaleta. Njoobeenzya kumbali aatusensa twamaanzi,
Amuswiilile jwi lya Mwami Leza, nobamasi amwaambilizye eezi kumanyika aali kulaale.
Nkaambo Mwami Leza wanununa Jakobo, akumuvuna kumaanza mayumu aainda nguwe.
Bayooboola akuzooimba cakutangala atala aacilundu ca Ziyoni,
Basimbi bayoozyana akukondwa, balombe abamadaala abalo.
Ndiyoopa bapaizi zyakulya zinji, akuti bantu boonse kabakkuta. Mbwaamba Mwami Leza.”
Mboobu mbwaamba Mwami Leza. “Koomoka kwakamvwigwa mu Lama,
Mboobu mbwaamba Mwami Leza. ‘Amuleke kulila amusansamune misozi,’
Kuli lulangilo lwanu kumazuba aaboola.”
“Ndakamvwa bantu Baisilayeli kabati cakulila, ‘Mwami Leza, twakali mbuli banyama batanatamba,
Twakalikufutatide, pele cakufwambaana twakayanda kupiluka.
“Sena Efulemu tali mwanaangu mulombe ngweyandisisya, mwanaangu uundikondelezya.
Ubikke mbaakani munzila, kuti uzoozibe mookaindide.
Ino cilalampa buti ciindi cakwiingaila, omwana musimbi uutakwe lusyomo?
Mboobu mbwaamba Mwami Leza Singuzuzyoonse wa Isilayeli ulati, “Ndaakubapilusya kuzwa mubwaange, bantu bali munyika ya Juda aminzi yawo, bayoobelesya majwi aaya,
“Bantu boonse bayookkala antoomwe mucisi ca Juda, amuminzi yaco, balimi alimwi abeembezi. 
Ndiyookkutya bafwa nzala akubayumya. 
Nkaako bantu bayooti, ‘Ndakoona kabotu, ndabuka nkelimvwide.’”
Mazuba ayoosika, “Mbwaamba Mwami Leza, neyoovuzya Isilayeli a Juda abana banji babantu ababanyama. 
Mbubonya mbwindakabalangilila, kubajwa, kubazapaula, kubanyonyoona akubaletela mapenzi, mbubonya oobo mbweyoobalangilila, kubayaka akubasimpa. Mbwaamba Mwami Leza. 
Ciindi eeco caakusika taakwe nibayooamba kuti, ‘Basikale bakalya zisaside, meno aabana abaabunyeele.’ 
Mucilawo caceeci muntu uuli woonse uyoofwida cinyonyoono cakwe, ooyo uulya nsaansa zisaside, meno aakwe ayoobaabunyeele.”
Mazuba ayoosika, mbwaamba Mwami Leza. “Nenjoocita cizuminano cipya, abantu Baisilayeli abantu ba Juda. 
Tacili cizuminano cili mbuli ncindakacita kuli bamawisi pe, ciindi nindakabasolweda kubagwisya mucisi ca Ijipiti. Tiibakabamba cizuminano cangu eeco. Nikuba kuti ndakali mbuli mulumi wabo, mbwaamba Mwami Leza. 
Lino nceeci cizuminano ncetipange abantu ba Isilayeli, mazuba aaza, mbwaamba Mwami Leza, njoobikka mulawo wangu mumizeezo yabo. Njooulemba mumyoyo yabo, njooba Leza wabo, abalo bayooba bantu bangu. 
Taakwe uuciyooiisya mweenzinyina. Taakwe uuciyooiisya munyina kuti azibe Mwami Leza. Boonse bayoondiziba lwabo beni, mwana amupati. Mbwaamba Mwami Leza. Njoobafwida luzyalo akulekelela zibi zyabo. Nsikaziyeeyi limbi zinyonyoono zyabo.”
Mboobu mbwaamba Mwami Leza, ooyo wakabikka zuba kuti kalibala sikati,
Zilenge zyamunyika zyaakumana, mbwaamba Mwami Leza, ndendilyo musyobo wangu wa Isilayeli nuuyoomana.
Mbubonya mbuli muntu mbwatakonzyi kupima majulu ambwatakonzyi
“Mazuba ayoosika, mbwaamba Mwami Leza, neyooyakulula munzi wa Jelusalemu kuzwa kuŋanda ndamfu yakusompelela ya Hananeli kuyoosika kumulyango wakucooko. 
Munyinza wawo uyootalikila kumbo mane do kucilundu ca Galebu waakunyonena ku Gowa. 
Kkuti lyoonse oomo muzikkilwa bafu atwe molisowelwa, amyuunda iili mukkuti lya Kidiloni kuyoosika kumulyango wamabbiza kujwe, buyooba busena busalala ku Mwami Leza. Munzi ooyu tuukamwaigwi limbi nikuba kuzyulwa nikuba kunyonyoonwa.”
Ngaaya majwi aakasikila Jelemiya kuzwa ku Mwami Leza, mumwaka wakkumi alusele wakulela kwa Zedekiya mwami wa Juda, ooyu wakali ngomwaka wakkumi wakulela kwa Nebukadineza. 
Basinkondo bamwami waku Babuloni bakasinkilizya Jelusalemu, Jelemiya musinsimi wakalijalilidwe munkuta yaŋanda yabwami. 
Mwami Zedekiya wakalindaangide, akwaamba kuti, “Nkaambo nzi ncokambauka kuti, Mwami Leza ulati, ‘Ndiyooaba munzi ooyu kumwami waku Babuloni.’ 
Awalo Mwami Zedekiya uyoojaigwa takafutuki kuzwa kumaanza aa Bakalodiya. Pele walo uyooabwa kumwami waku Babuloni, ngwayoolibonena akwaambaula anguwe lwakwe mwini. 
Uyootola Zedekiya ku Babuloni, kwalo nkwayookkala kusikila nkamucite. Mbwaamba Mwami Leza. Kuti naa nkalwane Bakalodiya taakwe nayoozwidilila.” Ndime Mwami Leza ndaamba.
Jelemiya wakati, “Majwi aa Mwami Leza akandisikila, akati, 
Hanameli mwanaa Syalumu simizyaako uyooboola amakani aakuti, ‘uule muunda wangu uuli ku Anatoti, nkaambo uli wamukowa, nduwe weelede kuula muunda ooyu.’
“Mbubonya mbuli bwakaambide Mwami Leza, Hanameli wakaza akuzoondaambila kuti nduule muunda waku Anatoti munyika ya Benjamini. Mukuti neyookonzya kuunununa kuti ube wangu.” Ndakaziba kuti majwi akazwide ku Mwami Leza ncobeni, 
mpawo ndakauula muunda kuzwa kuli Hanameli, ansiliva yakali kulema masyekeli aali kkumi aciloba. 
Ndakalemba makani mubbuku, ndanamatika, ndaita bakamboni, akupima bulemu bwansiliva azyeelekelo. 
Eelyo ndakabweza lugwalo lwamuulo, lwakalembedwe cizuminano, lulamatidwe alutalamatidwe. 
Ndimane ndakapa, Baluki mwanaa Neliya mwanaa Mesaiya, lugwalo lwacizuminano kumbele lya Hanameli abakamboni aabo bakalemba cizuminano a Bajuda bakakkede mubbuwa kabali balindizi. 
Kabalibwenene ndakalailila Baluki kuti, 
“Mboobu mbwaamba Mwami Leza Singuzuzyoonse wa Isilayeli ulati, ‘Tambula lugwalo oolu, lunamatikidwe alutana, ubikke mucipali cabulongo, kutegwa magwalo aaya akkale ciindi cilamfu.’ 
Mboobu mbwaamba Mwami Leza Singuzuzyoonse, wa Isilayeli ulati, ‘Maanda amyuunda yamisaansa, ziyooulwa alimwi munyika iino.’”
Lino ndimane kupa Baluki mwanaa Neliya lugwalo oolu, ndakakomba ku Mwami Leza. 
“A! Mwami Leza, nduwe wakapanga julu anyika anguzu mpati zyajanza lyako litandabede. Taakwe nociba comwe ciyumu kulinduwe. 
Ulatondezya luyando kuzyuulu zyabantu, pele ulasubula bana akaambo kazinyonyoono zyamawisi. O Leza mupati Singuzuzyoonse, olaazina lya Mwami Leza Singuzuzyoonse. 
Mizeezo yako njabusongo, ulabona bantu nzibacita akubalumbula mumicito yabo. 
Nduwe wakacita zitondezyo azigambya mu Ijipiti, alimwi ucizicita asunu koonse. 
Wakagwisya bantu bako boonse Baisilayeli boonse kuzwa mu Ijipiti, ajanza lyako lyanguzu wakacita zitondezyo azigambya zyakayoosya basinkondoma. 
Wakabapa nyika njiyonya iino, njookasyomezya kuli basikale babo, nyika iikunka mukupa abuci. 
Bakaboola akuzooivuba, pele taakwe nibakaswiilila nikuba kutobela mulawo wako, tiibakacita nzyookabalailila. Ncenciceeco ncookabaletela mapenzi aaya oonse.
“Bakalodiya bayaka zitantaala kuzinguluka munzi kuti bautole. Nkondo, nzala, azyuumo ziyoocita kuti munzi ukabe mumaanza aabo. Caba mbubonya mbuli mbookaamba. Masimpe mbubonya oobo. 
Lino O Mwami nduwe wakandaambila kuti ula muunda, akwiita bakamboni, kuuli munzi waabwa kale mumaanza aa Bakalodiya.”
Kumane majwi aa Mwami Leza akasikila Jelemiya akuti, 
“Ndime Mwami Leza, wabantu boonse. Sena kuli cintu cindikakila? 
Nkaako mboobu mbwaamba Mwami Leza ulati, ‘Ndiyooaba munzi ooyu ku Bakalodiya kuli Nebukadineza mwami waku Babuloni.’ 
Bakalodiya bayoolwana munzi ooyu, bayoosika akuutenta, nkabela uyoolota amaanda oonse, ooko bantu nkobakandikalazya nibakali kutenta tununkilizyo aziluli kuli Baali akupa zituuzyo zyazyakunywa kuli baleza bambi. 
Bantu boonse ba Isilayeli aba Juda bakacita bubi kuzwa kubukubusi bwabo. Baisilayeli bandinyemya, amilimo yamaanza aabo, mbwaamba Mwami Leza. 
Kuzwa kubuzuba niwakayakwa munzi ooyu kusikila sunu wandikalazya kapati akundinyemya cakuti ndilaumwaya nketacuuboni limbi. 
Bantu ba Isilayeli aba Juda bakandikalazya kuzibi nzibakacita, bamami babo, balupati-pati, bapaizi, basinsimi abantu bamu Juda abamu Jelusalemu. 
Bakandifutatila taakwe nibakandilanganya nikuba kuti ndakali kubaiisya lyoonse alyoonse taakwe nibakandiswiilila, nikuba kutambula lulayo lwangu. 
Bakabikka mituni yabo iisesemya muŋanda iiitwa zina lyangu akwiisofwaazya. 
Bakayaka zipaililo zya Baali mukkuti lya Benihinomu akupaizya bana babo balombe abasimbi kuli Moleki, nikuba kuti tiindakabatuma, nikuba kuyeeya kuti bacite cisesemyo cili boobu akucita kuti Juda ibisye.”
Mboobu mbwaamba Mwami Leza amunzi ooyu ngomuti waabwa kumwami waku Babuloni munkondo, nzala acuumo ulati, 
“Ncobeni njoobabunganya kuzwa kumanyika ooko nkwindakabamwaisizye mubukali amukunyema kwangu, ndiyoobapilusya kuno, alimwi ndiyoocita kuti bakalikkalile. 
Bayooba bantu bangu, ambebo ndiyooba Leza wabo. 
Njoocita kuti kabandiyoowa amoyo omwe, kuti balo abana babo zintu zibeendele kabotu. 
Ndiyoobamba cizuminano citamani ambabo, nsikaleki kubacitila zibotu, nkabela njoocita kuti kabandiyoowa amyoyo yabo yoonse, kuti batakandifutatili limbi. 
Ndiyoobotelwa mukubacitila zibotu ndiyoobakkazikka munyika iini cakusyomeka amoyo omwe.” 
Mboobu mbwaamba Mwami Leza ulati, “Mbubonya mbuli mbundakaletela bantu aaba mapenzi mapati, mbubonya oobo ndiyoocita kuti bakazwidilile mbuli mbundakasyomezya. 
Kuyooulwa myuunda minji munyika njiyonya njomuti, matongo, tiijisi bantu nibaba banyama nkaambo yaabwa ku Bakalodiya. 
Myuunda iyooulwa amali aansiliva, aalo magwalo aamyuulo ayoolembwa akunamatikwa kumbele lyabakamboni, munyika ya Benjamini, amuminzi iizingulukide Jelusalemu, muminzi ya Juda, amuminzi yanyika yatulundu-lundu, yakunselelo azilundu akumusanza ku Negevu, nkaambo ndiyoobapilusya kuzwa mubwange. Mbwaamba Mwami Leza.”
Lino Jelemiya kacaangidwe mubbuwa lyabalindizi, majwi aa Mwami Leza akamusikila lwabili akuti, 
“Mboobu mbwaamba Mwami Leza, walo uuli nguwakalenga julu anyika, ooyo wakiibumba akwiibikka. Mwami Leza ndeziba lyakwe. 
Ndiita ambebo ndiyookuvuwa akukwaambila zintu zipati eezyo zisisidwe nzyotazi. 
Oobu mbwaamba Mwami Leza, wa Isilayeli ulati, ‘Kwaamba zyamaanda aabwami aayo aakamwaigwa mukulivuna kuti zibe zitantaala zyakulisinkilizya munkondo. 
Mukulwana a Bakalodiya, ayoozula mitumba yabantu, ndiyoobajaya mubukali bwangu. Alimwi ndiyoolisisa kumunzi ooyu akaambo kazinyonyoono zyabo.’
“Nikuba boobo ndiyoobaletela buumi abuponi. Njoobaponya bantu bangu akubaletela lutangalo, luumuno alukwabililo lunji. 
Ndiyoopilulusya Bajuda a Baisilayeli kuzwa mubwaange, alimwi ndiyoobacita mbuli mbubakabede kusaanguna. 
Ndiyoobasalazya kuzibi zyoonse nzibakandicitilide, ndiyoolekelela zibi zyoonse zyakundizangila. 
Nkabela munzi ooyu ndiyooucita kuti udume, kukondwa, kulemekwa akulumbaizigwa kuli bamisyobo yoonse yaanyika aano, baakumvwa zibotu zyoonse eezyo nzindakacita, bayooyoowa akukankama akaambo kakuzwidilila kunji aluumuno ndweyoobapa.”
Mboobu mbwaamba Mwami Leza ulati, “Busena buno muti buli mbuli nkanda iitakwe bantu nibaba banyama bakkala mumo. Balo baliluzi, minzi amigwagwa ya Jelusalemu tiijisi bantu nibaba banyama bakkala mumo.” 
Kwamana kuyoomvwigwa kuyobeka kwakukondwa akutangala kwabaabo basekelela, nabwiinga asibwiinga. Muyoomvwa bantu kabaimba nibayooleta zipaizyo kuŋanda ya Mwami Leza banooti,
Mboobu mbwaamba Mwami Leza Singuzuzyoonse ulati, “Mubusena oobu butakwe bantu nibaba banyama, muminzi yabo muyooba macelelo abeembezi akulyookezya amatanga aabo. 
Muminzi yanyika yatulundu-lundu, kumbo kunselelo aazilundu alimwi aku Negevu kumusanza mucisi ca Benjamini, muminzi iizingulukide Jelusalemu, muminzi ya Juda, matanga ayoobalwa asikubala.
“Mazuba ayoosika, mbwaamba Mwami Leza, eelyo neyoozuzikizya cisyomezyo cangu, eeco ncindakasyomezya Baisilayeli a Bajuda. 
Mumazuba aayo kwaciindi eeco ndiyoosala omwe kuba mwami uululeme akati kabaciinga ca Devedi. Mwami ooyo uyoocita ziluleme akweendelezya kabotu.” 
Mumazuba aayo Juda uyoonunuka, a Jelusalemu uyoolikkalila kabotu. Ndeeli zina ndyayooitwa, “Mwami Leza wesu mbululami bwesu. 
Mboobu mbwaamba Mwami Leza ulati, ‘Devedi takabuli muntu wakukkala acuuno cabulemu cabwami akati kabaluzubo lwa Isilayeli, 
nibaba bapaizi aabo bali Mbalevi, nikuba kubula muntu uutinooima lyoonse kupa zipaizyo zyakutenta, kutenta zipaizyo zyamaila akupa zituuzyo.’”
Ijwi lya Mwami Leza lyakasika kuli Jelemiya akuti, 
“Ndakabikka cizuminano cangu akati kabuzuba abusiku cakuti buzuba abusiku zitobele ziindi zyazyo. 
Mbubonya oobo mbocibede cizuminano ncindakacita amubelesi wangu Devedi tacikatyolwi pe. Lyoonse kunooli waluzubo lwakwe acuuno cabwami. 
Ndiyoovuzya lunyungu lwa Devedi mubelesi wangu abapaizi bamusyobo wa Levi, bandibelekela cakuti tabakabaliki, mbubonya mbozitabaliki nyenyezi naa musenga wakunkomwe yalwizi. 
Ijwi lya Mwami Leza lyakasika kuli Jelemiya akuti, 
Sena wabamvwa aaba mbobaamba balati, ‘Mwami Leza wakaka mikwasyi yobilo eeyi njaakasala? Nkaako basampula bantu bangu kuti tuucili musyobo uulemekwa.’ 
Mbwaamba Mwami Leza, majwi aakwe ati, ‘Nindatakaanza cizuminano cangu akati kabuzuba akubikka milawo yeenzya zyakujulu azyaansi, 
nikwali kunga ndakaka balunyungu lwa Jakobo a Devedi mubelesi wangu. Kwamana nindatali kusala umwi wabana bakwe kweendelezya balunyungu lwa Abulahamu, Izaka a Jakobo. Nkaako njoobazwidilizya akubabeda aalweengelelo.’”
Lino Nebukadineza mwami waku Babuloni antoomwe abasilumamba bakwe boonse abantu boonse bali mumasi aayo ngalela kabalwana munzi wa Jelusalemu atunzi twawo tuuzingulukide, majwi aaya akasika kuli Jelemiya kuzwa ku Mwami Leza akati, 
“Mboobu mbwaamba Mwami Leza, wa Isilayeli ulati, ‘Koya kuli Zedekiya mwami wacisi ca Juda’ ukati kulinguwe, mboobu mbwaamba Mwami Leza ulati, ‘Ndiyanda kwaaba munzi ooyu kumwami waku Babuloni, nkabela uyooutenta. 
Tokooyookonzya kumutija, pele kasimpe uyoojatwa akwaabwa kulinguwe. Uyoomubona mwami waku Babuloni ameso aako, muyookanana mulomo mpande. Yebo uyootolwa ku Babuloni.’
“Nikuba boobo komvwa cisyomezyo ca Mwami Leza, yebo Zedekiya mwami wacisi ca Juda. Mboobu mbwaamba Mwami Leza kwaamba zyanduwe ulati, ‘Yebo tokooyoojaigwa munkondo, 
uyoofwa lufuŋanda. Mbubonya mbuli bantu mbubakali kukunka mulilo wadilwe mukulemeka basikale bako, bami aabo bakakusaangunina, mbubonya oobo mbobayookunka mulilo mukukulemeka akuyookulila kuti, maawe osimalelo wesu!’ Mebo nde Mwami Leza ndime ndaamba cisyomezyo eeci. Mbwaamba Mwami Leza.”
Mpawo Jelemiya musinsimi wakaambila Zedekiya mwami wacisi ca Juda makani oonse aaya mu Jelusalemu, 
ciindi basilumamba bamwami waku Babuloni nibakali kulwana munzi wa Jelusalemu, aminzi imwi yacisi ca Juda eeyo yakacili kukwabilila minzi ya Lakisyi a Azeka. Eeyi njeminzi ilikke buyo yakakwabililidwe mu Juda.
Mpawo kwakasika majwi kuli Jelemiya kuzwa ku Mwami Leza, ciindi mwami Zedekiya naakamana kupanga cizuminano abantu boonse bamu Jelusalemu, kuti kwaambilizigwe kwaangununwa kwabazike. 
Muntu uuli woonse weelede kwaangununa Bahibulunyina bazike, baalumi abakaintu boonse, taakwe wakeelede kucita Mujudanyina buzike pe. 
Aboobo balupati-pati boonse abantu aabo baalumi abakaintu, taakwe naba omwe uunoojisi muzike. Bakazumina akubaangununa. 
Pele kabe kaindi bakacinca mizeezo yabo akuboozya bazike babo mbibakaangunwide babacita bazike alimwi.
Mpawo majwi aa Mwami Leza akasika kuli Jelemiya akuti, 
“Mboobu mbwaamba Mwami Leza, wa Isilayeli ulati, ‘Ndakapanga cizuminano abasikale banu ciindi nindakabagwisya mu Ijipiti, kuzwa munyika yabuzike.’ Ndakati, 
‘Mumwaka woonse waciloba, umwi aumwi wanu weelede kwaangununa Muhibulunyina ooyo wakalisisya kulinguwe. Amana kukubelekela kwamyaka iili cisambomwe weelede kumwaangununa, nikuba boobo basikale banu tiibakandiswiilila nokuba kuteya matwi aabo kulindime.’ 
Mazuba aamana aaya mwakeempa, akucita ziluleme kumbele lyangu. Umwi aumwi wanu wakaambilizya zyalwaangunuko lwabasicisinyina. Mwakapanga cizuminano kumbele lyangu muŋanda eeyo iitwa zina lyangu. 
Pele ono mwasandula mizeezo akusampaula zina lyangu, umwi aumwi waboozya bazike bakwe baalumi abakaintu aabo mbimwakaangunwide kuti bainke kuli koonse ooko nkobayanda. Mwabasungilizya kuti babe bazike banu alimwi.”
Nkaako mboobu mbwaamba Mwami Leza ulati, “Tiimwakandiswiilila, tiimwakaambilizya kuti basicisinyoko baangununwe. Aboobo lino mebo ndaambilizya lwaangunuko, mbwaamba Mwami Leza, lwaangunuko lwakuti mujaigwe munkondo, cuumo, anzala. Njoocita kuti mube cisesemyo kumalelo aansi aano. 
Bantu aabo bakatyola cizuminano cangu akutazuzikizya majwi aacizuminano eeco ncibakapanga, njoobacita mbuli moombe ngubakosoola zipaanzi zyobilo bamana beenda akati kazipaanzi eezyo. 
Basololi bamu Juda amu Jelusalemu, bazibe, bapaizi, abantu boonse bamucisi bakainda akati kazipaanzi zyamoombe, 
njoobaaba kuli basinkondonyina aabo bayanda kubajaya. Mitumba yabo iyooba cilyo cabayuni bamuluuwo abanyama bamusokwe.
“Njooaba Zedekiya mwami wacisi ca Juda abalupati-pati bakwe kuli basinkondonyina aabo bayanda kubajaya, kuli basilumamba bamwami waku Babuloni bamulekede. 
Njoobapa malailile mbwaamba Mwami Leza, eelyo njoobaboozya kumunzi ooyu. Bayooulwana, bayoouzunda akuutenta. Njoonyonyoona minzi yacisi ca Juda kutegwa kutakabi muntu uyookonzya kukkala oomo pe.”
Ngoonya majwi aakasika kuli Jelemiya kuzwa ku Mwami Leza mumazuba aakulela kwa Jehoiyakimu mwanaa Josiya mwami wacisi ca Juda akati, 
“Koya kuli bamukwasyi wa Lekabu ubatambe baboole muli kamwi kaanda kali mumbali aaŋanda ya Mwami Leza, ubape waini banywe.”
Eelyo ndakainka kuyooleta Jaazaniya mwanaa Jelemiya, mwanaa Habaziniya abana bokwabo abana bakwe balombe boonse, aboonse bamukwasyi wa Balekabu. 
Ndakabanjizya muŋanda ya Mwami Leza, mukaanda kabana ba Hanani mwana wa Igidaliya muntu wa Leza. Kakalibambene akaanda kabalupati-pati, kali ajulu akaanda ka Maaseiya mwanaa Syalumu mulindizi waamulyango. 
Mpoonya ndakabikka mitiba yakazwide waini ankomeki kumbele lyabantu bamukwasyi wa Lekabu akuti kulimbabo, “Amunywe tuwaini.”
Pele balo bakaingula kuti, “Swebo tatunywi pe, nkaambo sikale wesu Jonadabu mwanaa Lekabu wakatulailila kuti, ‘Nywebo abalunyungu lwanu tamweelede kuyoonywa waini.’ 
Alimwi tamweelede kuyooyaka maanda nokuba kusyanga nokuba kuzikkila myuunda yamisaansa, taakwe nomweelede kuyooba azintu eezi pe, pele lyoonse mweelede kunooyookkala mumatente. Ndendilyo nomuyooongola munyika eeyo momuli basimutuntuli.” 
Tulabamba zyoonse eezyo sikale wesu Jonadabu mwanaa Lekabu nzyaakatulailila. Swebo nobaba bakaintu besu naa bana besu balombe abasimbi tatunanywide waini, 
nokuba kuyaka maanda aakukkalila, nokuba kuba amyuunda yamisaansa, myuunda noziba zisyango. 
Tukkala buyo mumatente alimwi tulabambisya zyoonse eezyo sikale wesu Jonadabu nzyaakatulailila. 
Pele ciindi Nebukadineza mwami waku Babuloni naakazoosaala cisi eeci, twakati, “Atutijile ku Jelusalemu kuti tufutuke ku Bakalodiya aaba Baalamu. Nkankakaako ncotucili mu Jelusalemu.”
Mpawo majwi aa Mwami Leza akasika kuli Jelemiya, akuti, 
“Mboobu mbwaamba Mwami Leza Singuzuzyoonse, wa Isilayeli ulati, Koya ukaambile bantu bamucisi ca Juda abantu bamu Jelusalemu kuti, ‘Sena tamukonzyi kwiiya ciiyo akuswiilila majwi aangu? Mbwaamba Mwami Leza.’ 
Jonadabu mwanaa Lekabu wakaambila bamukwasyi wakwe kuti kabatanywi waini, nkabela bakaatobela malailile aaya. Kusikila sunu tabanywi waini pe, nkaambo baswiilila malailile aasikale wabo. Pele mebo ndakaambaula kulindinywe kanji-kanji, nikuba boobo tamundiswiilili pe. 
Kanji-kanji ndakatuma babelesi bangu basinsimi kulindinywe. Bakamwaambila kuti, ‘Umwi aumwi wanu asiye nzila zyakwe zibi, milimo yanu ibote, mutanootobeli baleza bambi kuti mubamanine milimo pe. Ndendilyo nomuyookkala munyika njindakamupa abasikale banu.’ Pele taakwe nimwakateya matwi aanu nokuba kuswiilila. 
‘Balunyungu lwa Jonadabu mwanaa Lekabu bakatobela malailile aayo sikale wabo ngaakabapa, pele bantu aaba tabandiswiilili pe.’”
Nkaako mboobu mbwaamba Mwami Leza Singuzuzyoonse wa Isilayeli ulati, “Swiilila, ndiyanda kuletela bantu bamu Juda abaabo boonse bakkala mu Jelusalemu mapenzi aayo ngindakaamba kuti ayoobasikila. Ndakakanana kulimbabo, pele tiibakaswiilila, ndakabaita pele taakwe nibakaingula pe.”
Mpoonya Jelemiya wakati kuli bamukwasyi wa Lekabu, “Mboobu mbwaamba Mwami Leza Singuzuzyoonse wa Isilayeli, ulati, ‘Mwakaswiilila malailile aasikale wanu Jonadabu akutobela malailile aakwe oonse, akucita zintu zyoonse eezyo nzyaakaamba.’ 
Nkaako mboobu mbwaamba Mwami Leza Singuzuzyoonse, wa Isilayeli ulati ‘Mwaalumi wamukwasyi wa Jonadabu mwanaa Lekabu unooyoondibelekela lyoonse.’”
Mumwaka wane wakulela kwa Jehoiyakimu mwanaa Josiya mwami wacisi ca Juda, majwi akasika kuli Jelemiya kuzwa ku Mwami Leza alati, 
“Bweza bbuku ulembe majwi oonse ngindakwaambila aaamba zyacisi ca Isilayeli, ca Juda amisyobo imwi yoonse kuzwa ciindi nindakatalika kukanana kulinduwe kakucilela Josiya kusikila sunu. 
Ambweni bantu bamu Juda bamvwa zyamapenzi oonse ngendiyeeya kubaletela, inga umwi aumwi wasiya nzila yakwe mbi eelyo inga ndabalekelela bubi azinyonyoono zyabo.”
Mpawo Jelemiya wakaita Baluki mwanaa Neliya. Jelemiya wakaamba majwi aa Mwami Leza kuli Baluki, aawo Baluki wakaalemba mubbuku. 
Mpoonya Jelemiya wakaambila Baluki kuti, “Mebo ndakasigwa kweendeenda, nsikonzyi kuunka kuŋanda ya Mwami Leza pe. 
Aboobo yebo ukainke kuŋanda ya Mwami Leza mubuzuba bwakuliimya kulya, kwamana ukababalile majwi aa Mwami Leza kuzwa mubbuku eeli ngoolemba ciindi nindali kwaamba. Ukaabalile bantu bamu Juda boonse aabo baboola kuzwa muminzi yabo. 
Ambweni inga bazoolikombelezya ku Mwami Leza, kuti umwi aumwi asiye nzila zyakwe zibi, nkaambo mbupati bukali oobo Mwami Leza mbwanyemenede bantu aaba.”
Lino Baluki mwanaa Neliya wakacita zintu zyoonse eezyo Jelemiya musinsimi nzyaakamwaambila kuti acite. Wakabala majwi aa Mwami Leza aakalembedwe mubbuku kuŋanda ya Mwami Leza. 
Mumwezi wafuka, mumwaka wasanu wakulela kwa Jehoiyakimu mwanaa Josiya mwami wacisi ca Juda, bantu boonse bamu Jelusalemu abaabo bakaboolede ku Jelusalemu kuzwa kuminzi yamucisi ca Juda bakabikka ciindi cakuliimya kulya ku Mwami Leza. 
Mpawo bantu boonse kabamvwide, Baluki wakabala majwi aa Jelemiya kuzwa mubbuku muŋanda ya Mwami Leza, mukaanda ka Gemaliya mwanaa Syafani mulembi, kakali mujulu kumanjililo aamulyango mupya waŋanda ya Mwami Leza.
Ciindi Mikaiya mwanaa Gemaliya mwanaa Syafani, naakamvwa majwi oonse aa Mwami Leza kuzwa mubbuku eelyo, 
wakainka kukaanda kamulembi kuŋanda yabwami ooko kwakakkede balupati-pati boonse, ba Elisyama mulembi, Delaiya mwanaa Syemaiya, Elinatani mwana wa Akiboo, Gemaliya mwanaa Syafani, Zedekiya mwanaa Hananiya abalupati-pati bamwi boonse. 
Lino Mikaiya naakamana kubaambila zyoonse eezyo nzyaakamvwa Baluki kabalila bantu kuzwa mubbuku, 
balupati-pati boonse bakatuma Jehudi mwanaa Netaniya mwanaa Syelemiya, mwanaa kusyi, kuti akaambile Baluki kuti, “Boola uletelezye abbuku eelyo ndyooli kubalila bantu.” Aboobo Baluki mwanaa Neliya wakainka kulimbabo kajisi abbuku eelyo. 
Bakati kulinguwe, “Nkoo kkala musa, utubalile.” Aawo Baluki wakababalila. 
Nibakamvwa majwi aayo oonse, bakalangana kumeso cakuyoowa akuti kuli Baluki, “Tweelede kwaambila mwami aaya oonse.” 
Mpawo bakabuzya Baluki kuti, “Kotwaambila, ino waalemba-lemba buti majwi aaya oonse? Sena ngu Jelemiya waaamba?”
Baluki wakaingula kuti, “Iiyi, nguwandaambila majwi aaya oonse ngindalemba, nkabela ndaalemba mubbuku ainki.”
Mpawo balupati-pati bakati kuli Baluki, “Yebo a Jelemiya kamuya mukayube. Taakwe muntu weelede kuziba mpomunoobede pe.”
Lino nibakamana kubikka bbuku mukaanda ka Elisyama mulembi, bakainka kumwami mubbuwa akuyoomwaambila zintu zyoonse. 
Mwami wakatuma Jehudi kuti akalete bbuku, eelyo Jehudi wakalyeeta kuzwa mukaanda ka Elisyama mulembi akulibalila mwami abalupati-pati aabo bakaimvwi munsi lyakwe. 
Wakali mwezi wafuka mwami naakakkede mukaanda kamupeyo, kakuyaka mulilo acikko kumbele lyakwe. 
Kwali kunga Jehudi amana buyo kubala mapepa otatwe naa one mwami wakali kwaatenda akamesi kamulembi akwaasowela mucikko, mane kusikila bbuku lyoonse nilyakatentwa mumulilo. 
Mwami abatwanga bakwe boonse bakamvwa majwi aaya tiibakayoowa pe, nokuba kuzapaula zisani zyabo. 
Nikuba kuti ba Elinatani, Delaiya a Gemaliya bakakumbila mwami kuti atatenti bbuku, taakwe naakabaswiilila pe. 
Pele mwami wakalailila Jelameeli mwanaa mwami, Selaiya mwana wa Aziliyeli a Syelemiya mwana wa Abudeeli kuti baange Baluki mulembi a Jelemiya musinsimi. Pele Mwami Leza wakali basiside.
Lino mwami naakamana kutenta bbuku eelyo lyakajisi majwi aayo Baluki ngaakalembede kaambilwa a Jelemiya, majwi aa Mwami Leza akasika kuli Jelemiya akuti, 
“Bweza bbuku limbi ulembe mulindilyo majwi oonse aayo aakali muli lyakusaanguna, eelyo Jehoiyakimu mwami wacisi ca Juda ndyaakatenta. 
Umwaambile a Jehoiyakimu mwami wamu Juda kuti mboobu mbwaamba Mwami Leza ulati, ‘Wakatenta bbuku liya akuti, nkaambo nzi nookalemba mulindilyo kuti mwami waku Babuloni uyooboola ncobeni akuzoonyonyoona cisi eeci akujaya bantu abanyama bali muli ncico?’” 
Nkaako mboobu mbwaamba Mwami Leza azya Jehoiyakimu mwami wacisi ca Juda ulati, “Taakwe naba omwe ngwayoosiya uuyookkala acuuno cabwami bwa Devedi, mutumba wakwe uyoosoowegwa sikati, uyoobalwa zuba, masiku uyoowidwa mume. 
Ndiyoomusubula abana bakwe abatwanga bakwe akaambo kabubi bwakwe. Njoobaletela balo abaabo bakkala mu Jelusalemu abantu bamucisi ca Juda mapenzi oonse aaya ngindakaamba kuti njoobaletela, nkaambo tiibakaswiilila pe.”
Nkaako Jelemiya wakabweza bbuku limbi akulipa kuli Baluki mulembi mwanaa Neliya. Lino Jelemiya naakali kwaamba majwi, Baluki wakali kwaalemba. Wakaalemba majwi oonse aabbuku lyakusaanguna eelyo Jehoiyakimu mwami wacisi ca Juda ndyaakatenta mumulilo. Nkabela majwi manji aaelene akayungizigwa kulingawo.
Lino Zedekiya mwanaa Josiya wakabikkwa mubwami a Nebukadineza mwami waku Babuloni, nguwakalela mubusena bwa Jehoyiyakini mwanaa Jehoiyakimu. 
Walo nobaba batwanga bakwe nobaba bantu bamucisi tiibakaswiilila majwi Mwami Leza ngaakaamba kwiindila muli Jelemiya musinsimi.
Pele mwami Zedekiya wakatuma Jehukali mwanaa Syelemiya a Zefaniya mupaizi mwanaa Maaseiya kuli Jelemiya musinsimi amakani aakuti, “Tukombele ku Mwami Leza wesu.” 
Ciindi eeci Jelemiya wakali kukonzya kweendeenda akati kabantu, nkaambo taakanabikkwa muntolongo. 
Eelyo impi ya Falo yakazwa mu Ijipiti. Lino Bakalodiya bakasinkilizizye munzi wa Jelusalemu nibakamvwa zyambabo, bakazwa ku Jelusalemu.
Mpawo majwi aa Mwami Leza akasikila Jelemiya musinsimi akati, 
“Mboobu mbwaamba Mwami Leza wa Isilayeli ulati, ‘Ambila mwami wacisi ca Juda wakutuma kuti uzoobuzye kulindime kuti, impi yaboola kuzookugwasya ilapilukila kunyika yayo, ku Ijipiti. 
Eelyo Bakalodiya bayoopilukila kuti bazoolwane munzi ooyu, bazoouzunda akuutenta.’”
Mboobu mbwaamba Mwami Leza ulati, “Mutalicengi mukuyeeya kuti, ‘Bakalodiya balatuleka.’ Tabakoomuleka pe! 
Nikuba kuti impi ya Bakalodiya eeyo iimulwana kamwiizunda, kakusyaala buyo baalumi bayasidwe mumatente, aabo bali kunooboola akuzootenta munzi ooyu.”
Lino impi ya Bakalodiya niyakazwa ku Jelusalemu akaambo kampi ya Falo, 
awalo Jelemiya wakazwa mumunzi kuti aye kucisi ca Benjamini kuti akapegwe caabilo cakwe akati kabantu ooko. 
Pele naakaakusika ku Mulyango wa Benjamini mupati wabalindizi wakali kutegwa Ilija mwanaa Syelemiya, mwanaa Hananiya, wakamwaanga akuti, “Utijila ku Bakalodiya!”
Jelemiya wakati, “Peepe, tanditijili ku Bakalodiya pe.” Pele Ilija taakaswiilila, wakaanga Jelemiya akumuleta kuli balupati-pati. 
Balupati-pati aaba bakanyemena Jelemiya bamuuma, bamwaanga akumubikka muŋanda ya Jonatani mulembi, eeyo njibakacita ntolongo.
Jelemiya wakabikkwa mukaanda kaansi mumulindi, ooko nkwaakakkala kwaciindi cilamfu. 
Mpawo mwami Zedekiya wakamwiita eelyo wakaletwa kuŋanda yabwami, ooko wakamubuzya-buzya kumbali kuti, “Sena kuli majwi aazwa ku Mwami Leza?”
Mpoonya Jelemiya wakaambila mwami Zedekiya kuti, “Ino mulandu nzi ngundakacita kulinduwe nokuba kuli balupati-pati bako naa kubantu aaba cakuti wakandibikka muntolongo? 
Ino bali kuli basinsimi bako bakakusinsimina kuti mwami waku Babuloni takooyooboola kuti azookulwane nociba cisi eeci? 
Pele ono swiilila omwami simalelo wangu. Andilikombelezezye kulinduwe. Utanditumini kuŋanda ya Jonatani mulembi pe, nkaambo inga ndaba nenjoofwa kuya.” 
Mpawo mwami Zedekiya wakalailila kuti Jelemiya abikkwe mubbuwa lyabalindizi, akuti kapegwa zyakulya kuzwa kumugwagwa wabasikulanga buzuba abuzuba mane kusikila zinkwa zikamane mumunzi. Mbombubo oobu Jelemiya mbwaakakkala mubbuwa lyabalindizi.
Lino Syefatiya mwanaa Matani, Gedaliya mwanaa Pasyuu, Jukali mwanaa Syelemiya a Pasyuu mwanaa Malikija bakamvwa eeco Jelemiya ncaakali kwaambila bantu naakati, 
“Mboobu mbwaamba Mwami Leza ulati, ‘Kufumbwa ooyo uunookkede mumunzi ooyu ulajaigwa munkondo, nzala acuumo. Pele ooyo uuyoolisisya ku Bakalodiya uyoopona. Takafwi uyoopona.’ 
Mboobu mbwaamba Mwami Leza ulati, ‘Munzi ooyu uyooabwa ncobeni kumpi yamwami waku Babuloni, walo uyoouzunda.’”
Mpawo balupati-pati bakati kumwami, “Muntu ooyu weelede kujaigwa. Utyompya basilumamba basyeede mumunzi ooyu antoomwe abantu boonse muzintu eezyo nzyabaambila. Muntu ooyu tayandauli bubotu bwabantu aaba, pele lunyonyooko lwabo.”
Mwami Zedekiya wakaingula kuti, “Uli mumaanza aanu, nsikonzyi kumulesya nywebo pe.”
Mpawo bakatola Jelemiya akuyoomubikka mucitelekezezyo ca Malikija mwanaa mwami, cakali mubbuwa lyabalindizi. Bakaselusya Jelemiya mucitelekezezyo eeco amakole, tiicakajisi maanzi, cakali antimba buyo, eelyo Jelemiya wakabbila-bbila muntimba eeyo.
Pele Ebedimeleki Mukusyi, muzibe wamuŋanda yabwami, wakamvwa kuti Jelemiya wakabikkwa mucitelekezezyo. Mwami naakacikkede amulyango wa Benjamini, 
Ebedimeleki wakazwa kuŋanda yabwami akuyooti kumwami, 
“Omwami simalelo wangu, bantu babisya kapati kuli zyoonse nzibacita kuli Jelemiya musinsimi. Bamuwaalila mucitelekezezyo oomo mwiiyoomujaya nzala, nkaambo kucinyina cakulya mumunzi.”
Mpawo mwami wakalailila Ebedimeleki kuti, “Tolelezya baalumi botatwe mukagwisye Jelemiya musinsimi kuzwa mucitelekezezyo natanafwa.”
Eelyo Ebedimeleki wakatolelezya baalumi akuunka kukaanda kacibeela caciyobwedo caŋanda yabwami. Wakabweza zisani zikulumpede azizapaukide kuzwa oomo akuziselusya antoomwe amakole kuya ansi kuli Jelemiya mucitelekezezyo. 
Ebedimeleki wakati kuti Jelemiya, “Bikka zisani eezi zikulumpede azizapaukide munkwa kuti makole atakucisi.” Aboobo Jelemiya wakacita oobo, 
eelyo bakamukwela amakole akumugwisya mucitelekezezyo. Nkabela Jelemiya wakakkala mubbuwa lyabalindizi.
Mpawo mwami Zedekiya wakatuma kuti Jelemiya musinsimi aletwe kumulyango watatu waŋanda ya Mwami Leza. Mwami wakati kuli Jelemiya, “Ndiyanda kukubuzya cintu cimwi. Utandisisi cili coonse pe.”
Eelyo Jelemiya wakati kuli Zedekiya, “Kuti naa ndakwaambila, sena tokoondijaya? Nikuba kuti nkulailile buti tokoondiswiilila pe.” 
Pele mwami Zedekiya wakakonka cakusisikizya kuli Jelemiya akuti, “Mbubonya mbuli Mwami Leza mbwali muumi, ooyo wakatupa buumi, nsikookujaya nikuba kukupa kulibaabo bayandaula buumi bwako.” 
Aawo Jelemiya wakati kuli Zedekiya, “Mboobu mbwaamba Mwami Leza Singuzu zyoonse, Leza Waisilayeli ulati, ‘Naa ulipe kuli balupati-pati bamwami waku Babuloni, tokoofwa awalo munzi ooyu tuuti tentwe pe. Yebo abaŋanda yako mulapona. 
Pele kuti utalipi kuli balupati-pati bamwami waku Babuloni, munzi ooyu ulaabwa kuli baku Babuloni alimwi baluuumpa, yebo lwako totibatije.’”
Mwami Zedekiya wakati kuli Jelemiya, “Njoowede Bajuda bakainka kale kuba Babuloni, cimwi ciindi Bababuloni bandipe kuli mbabo nkabela inga bandigutaika.” 
Jelemiya wakati, “Tabati kwaabe kulimbabo pe, swiilila Mwami Leza ucite mbwaakwaambila. Ocita boobo zilakweendela kabotu zintu, alimwi totifwe pe. 
Pele kuti ukake kulipa kuli mbabo, nceeci ncaakuyubwinida Mwami Leza. 
Boonse bamakaintu basyeede muŋanda yabwami Bwajuda bayooletwa kuli balupati-pati bamwami waku Babuloni. Aabo bakaintu bayooti kuli nduwe,
Bakaintu bako boonse abana bayoogwisigwa akuletwa kuba Babuloni. Yebo lwako totikabatije, uyoojatwa amwami waku Babuloni, kwaamba munzi ooyu awalo uyooumpwa.” 
Aawo Zedekiya wakati kuli Jelemiya, “Kutabi muntu naba omwe ngoambila nzitwali kwaamba pe, naa ucite oobo ulafwa. 
Kuti balupati-pati bangu bazibe kuti ndali kwaamba anduwe, bamana baboole kulinduwe kuzooti, ‘Twaambile ncooambila mwami ancaakwaambila mwami.’ 
Yebo ubaingule kuti ndali kukombelezya mwami kuti atandipilusyi kuŋanda ya Jonatani kuti nkafwide nkuko pe.”
Balupati-pati boonse bakaboola kuli Jelemiya akumubuzya, eelyo wakabaambila zyoonse eezyo mwami nzyaakamulailila kuti aambe. Kumane taakwe ncibakaamba kulinguwe, nkaambo taakwe wakamvwide mubandi ngwaakajisi amwami.
Jelemiya wakakkala mubbuwa lyabalindizi mane kusikila mubuzuba munzi wa Jelusalemu nuwakazundwa.
Mboobu munzi wa Jelusalemu mbuwakazundwa. Mumwaka wafuka wakulela kwa Zedekiya mwami wacisi ca Juda, mumwezi wakkumi, Nebukadineza mwami waku Babuloni naakaza kuzoolwana munzi wa Jelusalemu abasilumamba bakwe boonse akuusinkilizya. 
Lino mubuzuba bwafuka bwamwezi wane mumwaka wakkumi aumwi wakulela kwa Zedekiya bwaanda bwamunzi bwakabbobolwa. 
Mpawo balupati-pati bamwami waku Babuloni bakaboola akuzookkala azyuuno zyaa Mulyango Waakati. Aaba bakali ba Neegalisyaleza waku Samugaa, Nebosaasekimu wakali mupati wabasikalumamba, Neegalisyaleza mupati wabo, abalupati-pati bamwi bamwami waku Babuloni boonse. 
Ciindi Zedekiya mwami wacisi ca Juda abasilumamba boonse nibakababona, bakatija, bakazwa mumunzi masiku batola nzila yamuunda wamwami, bainda amulyango akati kabwaanda bobilo, mbaabo bagama ku Alaba kumusanza.
Pele impi ya Bakalodiya yakabatobela mane baakumweenzya Zedekiya mumabanda aa Jeliko. Bakamujata akumutola kuli Nebukadineza mwami waku Babuloni ku Libula munyika ya Hamati ooko nkubakamukosweda mulandu. 
Ooko ku Libula mwami waku Babuloni wakajaya bana balombe ba Zedekiya kalibwenene alimwi wakajaya balemenede boonse bamu Juda. 
Mpawo wakanonkola meso aa Zedekiya amane wakamwaanga ansimbi zyamukuba kuti amutole ku Babuloni.
Bakalodiya bakatenta ŋanda yabwami, amaanda aabantu akupwayaula bwaanda bwa Jelusalemu. 
Nebuzaladani silutwe wabalindizi babulelo wakabatola mubwaange ku Babuloni bantu boonse bakasyeede mumunzi kubikkilizya abaabo bakalyaabide kulinguwe abamwi boonse. 
Pele Nebuzaladani silutwe wabalindizi wakasiya aabo bakali bacete mucisi ca Juda, batakajisi zintu pe. Kumane ciindi eeco nciconya wakabapa myuunda yamisaansa amyuunda.
Lino Nebukadineza mwami waku Babuloni wakalaililide boobu azya Jelemiya kwiindila muli Nebuzaladani silutwe wabalindizi babulelo wakati, 
“Umutole kwamana, utakamucisi pele weelede kumucitila kufumbwa ncaakumbila.” 
Aboobo Nebuzaladani silutwe wabalindizi, Nebusyazibani mupati wabasilumamba, a Neegalisyaleza mupati wabo abalupati-pati boonse bamubwami bwamu Babuloni 
bakatumina kuti Jelemiya agwisigwe mubbuwa lyabalindizi. Aawo wakatumizigwa kuli Gedaliya mwana wa Ahikamu, mwanaa Syafani, kuti amupilusye kumunzi wokwabo. Mbombubo oobu mbwaakakkala akati kabantu bokwabo.
Lino Jelemiya naakacijatidwe kubbuwa lyabalindizi, majwi aa Mwami Leza akasika kulinguwe akuti, 
“Koya ukaambile Ebedimeleki Mukusyi kuti, mboobu mbwaamba Mwami Leza Singuzuzyoonse, wa Isilayeli ulati, ‘Ndiyanda kuzuzikizya majwi ngindakaamba kwiindila mukuleta mapenzi, kutali kuzwidilila pe. Kuciindi eeci ciyoozuzikizigwa ayebo kolibwenene. 
Pele mubuzuba oobo yebo njookuvuna, mbwaamba Mwami Leza, tokooyooabwa kuli baabo mboyoowa. 
Njookuvuna, tokooyoojaigwa munkondo, pele uyoosyaala buyo, nkaambo usyoma ndime, mbwaamba Mwami Leza.’”
Ngaaya majwi aakasika kuli Jelemiya kuzwa ku Mwami Leza ciindi Nebuzaladani silutwe wabalindizi babulelo naakamwaangununa ku Lama. Wakajana Jelemiya kaangidwe anketani akati kabaange boonse bakazwa ku Jelusalemu aku Juda aabo bakali kutolwa mubwaange ku Babuloni. 
Ciindi silutwe wabalindizi naakajana Jelemiya wakati kulinguwe, “Mwami Leza wako nguwakalailila kuti busena oobu busikilwe mapenzi aaya.” 
Lino ngooyu Mwami Leza wacicita ncobeni eeci mbubonya mbuli mbwaakaambide. Zyoonse eezi zyacitika nkaambo nywebo nobantu mwakabisizya Mwami Leza alimwi tiimwakamuswiilila pe. 
Pele sunu ndakwaangununa kuzwa kunketani zili kumaboko aako. Atuunke ku Babuloni, kuti naa koyanda, nkabela ndinooyookubamba, pele kuti naa kotayandi, utainki. Bona njeeyi nyika yoonse mboibede, koya kufumbwa nkoyanda. 
Pele Jelemiya katanavuuluka kuti aende, Nebuzaladani wakati kulinguwe, “Koya kuli Gedaliya mwana wa Ahikamu, mwanaa Syafani, ooyo mwami waku Babuloni ngwaakabikka kuti kalanga minzi yacisi ca Juda, ukakkale anguwe, akati kabantu nokuba kuunka kufumbwa ooko nkoyanda. Mpawo silutwe wakapa Jelemiya bulilu acipego akumuleka.” 
Aboobo Jelemiya wakainka kuli Gedaliya mwana wa Ahikamu ku Mizipa akuyookkala anguwe akati kabantu bokwabo aabo bakasyeede mucisi.
Lino bapati babasilumamba abasilumamba babo bakacili musokwe nibakamvwa kuti mwami waku Babuloni wasala Gedaliya mwana wa Ahikamu kuti abe mweendelezi wacisi akuti kalanga baalumi, bakaintu abana aabo bakali bacete kapati mucisi aabo batakatolwa mubwaange ku Babuloni, 
bakasika kuli Gedaliya ku Mizipa ba Isyimayeli mwanaa Netaniya, Johanani a Jonatani bana balombe ba kaleya, Selaiya mwanaa Tanihumeti, bana balombe ba Efayi Munetofati, a Jaazaniya mwanaa Mumaakati, abasilumamba babo. 
Gedaliya mwana wa Ahikamu, mwanaa Syafani wakakonka akusyomezya baalumi aabo abantu babo. Wakati, “Mutayoowi kubelekela Bakalodiya, amukkale munyika muno mubelekele mwami waku Babuloni, ndendilyo zyoonse nozitimweendele kabotu. 
Mebo lwangu ndinookkala mu Mizipa kuti kandimwiiminina ku Bakalodiya aabo banooboola kulindiswe, pele nywebo mweelede kutebula nsaansa, micelo yamainza amafuta, muminzi eeyo njomwakatola.”
Lino Bajuda boonse bakali kukkala mu Mowabu, Amoni, Edomu amumasi amwi oonse nibakamvwa kuti mwami waku Babuloni wakasiya bantu bamwi mu Juda akubikka Gedaliya mwana wa Ahikamu, mwanaa Syafani kuti abe mweendelezi wabo, 
bakaboola kucisi ca Juda, kuli Gedaliya ku Mizipa kuzwa mumasi oonse oomo mubakamwaikilide. Bakatebula nsaansa zinji amicelo yamainza.
Johanani mwanaa Kaleya abapati babasilumamba boonse bakacili musokwe bakaboola kuli Gedaliya ku Mizipa, 
akuzooti kulinguwe, “Sena tozi kuti Baalisi mwami wa Baamoni watuma Isyimayeli mwanaa Netaniya kuti azookujaye?” Pele Gedaliya mwana wa Ahikamu taakabasyoma.
Mpawo Johanani mwanaa Kaleya wakati kuli Gedaliya cakusisikizya ku Mizipa, “Ndileke nduunke nkajaye Isyimayeli mwanaa Netaniya, nkabela taakwe uunga waziba pe. Ino ulakujaila nzi akucita kuti Bajuda boonse aaba bakweengelede bamwaike akuti bamu Juda basyeede balobe?”
Pele Gedaliya mwana wa Ahikamu wakati kuli Johanani mwanaa kaleya, “Utaciti cintu camusyobo ooyu pe! Ncoamba azya Isilayeli tacili cakasimpe pe.”
Mumwezi waciloba Isyimayeli mwanaa Netaniya, mwanaa wa Elisyama wakali waciinga cabwami, wakali umwi wabalupati-pati bamwami, wakaboola kuli Gedaliya mwana wa Ahikamu abaalumi bali kkumi ku Mizipa. Lino kabacilya antoomwe kuya, 
Isyimayeli mwanaa Netaniya abaalumi bali kkumi aabo mbaakali aabo bakanyamuka akujaya Gedaliya mwana wa Ahikamu, mwanaa Syafani apanga, bajaya yooyo mwami waku Babuloni ngwaakabikka kuba mweendelezi wacisi. 
Isyimayeli wakajaya a Bajuda boonse aabo bakali a Gedaliya ku Mizipa antoomwe abasilumamba ba Bakalodiya bakali kooko.
Buzuba bwakatobela Gedaliya kajaidwe, kakutanaziba muntu naba omwe, 
baalumi bali makumi aali lusele aabo bakalinyweede zilezu, bakazapaula zisani zyabo akulinengaula bakaboola kuzwa ku Syekemu, Syilo aku Samaliya, bakaletelezya azituuzyo zyabo zyamaila atununkilizyo kuŋanda ya Mwami Leza. 
Isyimayeli mwana Netaniya wakainka kuzwa ku Mizipa kuti akabacingauzye, wakali kuya bulila. Naakabaswaangana wakati, “Amuboole kuli Gedaliya mwanaa wa Ahikamu.” 
Nibakanjila mumunzi, Isyimayeli mwanaa Netaniya antoomwe abaalumi mbaakali aabo bakabajaya akubasowela mucitelekezezyo. 
Pele bali kkumi bakati kulinguwe, “Utatujayi! Tulijisi maila abulotwe, mafuta abuci zilisisidwe mumuunda.” Aboobo wakabaleka taakabajailizya pe. 
Lino citeelekezyo oomo mwaakasowela mitumba yoonse yabaalumi aabo mbaakajaya antoomwe a Gedaliya cakali camwami Asa eeco ncaakacitide cikwabilizyo kuzwa kuli Baasya mwami wa Isilayeli. Isyimayeli mwanaa Netaniya wakacizuzya mitumba.
Isyimayeli wakajata bantu boonse aabo bakali ku Mizipa nkokuti, bana basimbi bamwami antoomwe abaabo boonse bakasyeede ooko, aabo Nebuzaladani silutwe wabalindizi babulelo mbaakabikkide kuti kabalangwa a Gedaliya mwana wa Ahikamu. Isyimayeli mwanaa Netaniya wakabatola mubwaange akubatola ku cisi ca Baamoni.
Lino Johanani mwanaa Kaleya antoomwe abapati babasilumamba mbaakali aabo nibakamvwa zibyaabi zyoonse eezyo Isyimayeli mwanaa Netaniya nzyaakacita, 
bakaita basilumamba babo boonse akuunka kuyoolwana Isyimayeli mwanaa Netaniya. Bakaakumweenzya kumbali aaziba pati mu Gibiyoni. 
Lino bantu boonse aabo Isyimayeli mbaakali aabo nibakabona Johanani mwanaa Kaleya abapati babasilumamba mbaakali aabo bakabotelwa. 
Bantu boonse Isyimayeli mbaakatolede mubwaange ku Mizipa bakapiluka akuboola kuli Johanani mwanaa Kaleya. 
Pele Isyimayeli mwanaa Netaniya abantu bakwe bali lusele bakatija Johanani akutijila ku Baamoni.
Mpawo Johanani mwanaa Kaleya abapati babasilumamba boonse mbaakali aabo bakasolweda bantu boonse aabo bakasyaala kuzwa ku Mizipa aabo mbaakaakuboozya kuzwa kuli Isyimayeli mwana Netaniya ooyo wakajaya Gedaliya mwanaa wa Ahikamu, nkokuti basilumamba, bakaintu, bana abapati abazibe aabo mbaakagwisizye ku Gibiyoni. 
Bakeenda mane bakaakulyookezezya ku Gelutikimihamu kufwiifwi aku Betelehemu ciindi nobakali kuya ku Ijipiti 
kabatija Bakalodiya. Bakalibayoowede nkaambo Isyimayeli mwanaa Netaniya wakajaya Gedaliya Mwana wa Ahikamu, ooyo mwami waku Babuloni ngwaakabikkide kuba mweendelezi wacisi.
Mpawo bapati babasilumamba kubikkilizya a Johanani mwanaa Kaleya antoomwe a Jezaniya mwanaa Hosyaiya kutalikila kubantu buyo boonse kuyoosikila kuli balemenede bakasika 
kuli Jelemiya musinsimi aakuti kulinguwe, “Koswiilila kulomba kwesu ku Mwami, upailile bantu aabo boonse basyeede ku Mwami Leza wako. Nkaambo ulibwene ayebo kuti twakali banji, pele sunu basyeede mbace. 
Komba ku Mwami Leza wako kuti atwaambile nkotweelede kuunka ancotweelede kucita.”
Jelemiya musinsimi wakaingula kuti, “Ndamvwa ncomwaamba. Kasimpe ndakomba ku Mwami Leza wanu mbubonya mbuli mbumwakumbila. Ndilamwaambila zyoonse eezyo Mwami Leza nzyati ndaambile, taakwe ncetimusise pe.”
Mpoonya bakati kuli Jelemiya, “Mwami Leza abe kamboni wakasimpe uusyomeka kulindiswe kuti naa katutaciti kweendelana azeezyo zyoonse Mwami Leza wako nzyakwaambila kuti utwaambile. 
Nokuba kuti zili kabotu naa kazitali kabotu tuyooswiilila Mwami Leza wesu, ncitwakutuma, nkuti zintu zitweendele kabotu, masimpe tuyooswiilila Mwami Leza wesu.”
Nikwakainda mazuba aali kkumi majwi aa Mwami Leza akasika kuli Jelemiya. 
Aboobo Jelemiya wakaita Johanani mwanaa Kaleya antoomwe abapati babasilumamba boonse bakali aanguwe, abantu boonse kutalikila kubantu buyo kuyoosika kuli balemenede. 
Wakati kulimbabo, “Mboobu mbwaamba Mwami Leza, wa Isilayeli nkumwakandituma kuti nkaambe kulomba kwanu ulati, 
‘Kuti naa mukkale mucisi eeci, ndamuyaka nsikoomumwaya, ndamwiimika nsikoomuzyula pe, nkaambo nduuside akaambo kamapenzi aayo ngindakamuletela. 
Mutabwembwi akaambo kamwami waku Babuloni, ooyo ono ngomuyoowa. Mutamuyoowi mbwaamba Mwami Leza, nkaambo ndili aandinywe, ndamuvuna akumufutula kuzwa kulinguwe. 
Mukuti njoomubeda aankumbu awalo uyoomubeda aankumbu akumubukulusya munyika yanu.’”
Pele kuti naa mwaambe kuti, “Tatukookkala mucisi eeci pe, akutaswiilila Mwami Leza wanu, 
alimwi kuti naa mwaambe kuti, ‘Peepe, tulainka tukakkalile ku Ijipiti, ooko nkotutakaboni nkondo, nokuba kumvwa mweembo nokuba kufwa nzala.’ 
Nkaako amumvwe majwi aa Mwami Leza nywebo noluzubo lwa Juda lusyeede. Mboobu mbwaamba Mwami Leza Singuzuzyoonse, wa Isilayeli ulati, ‘Kuti naa muzumanane zyakuunka ku Ijipiti kuti mukakkalile nkuko, 
nkondo njomuyoowa iyoomujana ooko ayalo nzala njomulibilika iyoomujana mu Ijipiti, nkabela nkomuyoofwida ooko. 
Kasimpe boonse aabo bazumanene zyakuya ku Ijipiti kuti bakakkale nkuko bayoojazigwa nkondo, nzala acuumo, taakwe naba omwe wabo uyoosyaala nokuba kutija mapenzi ngendiyoobaletela.’ 
Mboobu mbwaamba Mwami Leza Singuzuzyoonse, wa Isilayeli ulati, ‘Mbubonya mbuli bukali akunyema kwangu mbukwakasikila aabo bakali kukkala mu Jelusalemu, mbubonya oobo anywebo bukali bwangu buyoomusikila mwaakuya ku Ijipiti. Muyooba citukanyo aciyoosyo calusinganyo acisampuzyo, tamukapilukili limbi kubusena oobu alimwi pe.’”
Jelemiya wakati, “Nywebo noluzubo lwa Juda lusyeede, Mwami Leza wamwaambila kuti, ‘Mutainki ku Ijipiti. Amuzibe ceeci, ndiyanda kumucenjezya sunu,’ 
mwakalubizya kapati nimwakandituma ku Mwami Leza wanu akuti, ‘Tukombele ku Mwami Leza wesu, twaambile zyoonse eezyo nzyakwaambila tulazicita.’ 
Ndamwaambila sunu, pele nikuba boobo tamuna muswiilila Mwami Leza wanu muli zyoonse nzyaakandaambila kuti nzoomwaambile. 
Nkaako lino, amuzibe eeci. Muyoojaigwa munkondo, nzala acuumo mubusena oobo mbomuyanda kuyookkala.”
Lino Jelemiya naakamana kwaambila bantu majwi oonse aa Mwami Leza nkokuti zyoonse eezyo Mwami Leza nzyaakamwaambila kuti abaambile, 
Azaliya mwanaa Hosyaiya a Johanani mwanaa Kaleya antoomwe abaalumi boonse basilutuzi bakati kuli Jelemiya, “Ulabeja. Mwami Leza wesu taakutuma kuti uzooambe kuti, ‘Tamweelede kuunka ku Ijipiti kuti mukakkalile nkuko.’ 
Tulizi Baluki mwanaa Neliya nguukuyunga-yunga kuti utwaabe ku Bakalodiya kutegwa batujaye nokuba kututola mubwaange ku Babuloni.”
Nkaako Johanani mwanaa Kaleya abapati babasilumamba boonse antoomwe abantu boonse tiibakaswiilila malailile aa Mwami Leza aakuti kabakkede mucisi ca Juda. 
Aboobo Johanani mwanaa Kaleya antoomwe abapati babasilumamba boonse bakatola bantu bamu Juda boonse aabo basyeede abakapilukide kuti bazookkale mucisi ca Juda kuzwa mumasi oonse oomo mobakamwaikilide. 
Alimwi bakatola baalumi, bakaintu abana kubikkilizya abana basimbi bamwami aabo Nebuzaladani silutwe wabasilumamba mbaakasiilide Gedaliya mwana wa Ahikamu, mwanaa Syafani antoomwe a Jelemiya musinsimi a Baluki mwanaa Neliya. 
Aboobo bakanjila mucisi ca Ijipiti mukutaswiilila Mwami Leza mane mbaabo baakusika ku Taapenesi.
Kabali mu Taapenesi, majwi aa Mwami Leza akasika kuli Jelemiya akati, 
“Bajuda kabalangilide bweza mabwe mapati, waazikke mubulongo mukkoce lyazitina kumanjililo aaŋanda yabwami ya Falo mu Taapenesi. 
Omana ubaambile kuti, mboobu mbwaamba Mwami Leza Singuzuzyoonse, wa Isilayeli ulati, ‘Ndaita mubelesi wangu Nebukadineza mwami waku Babuloni, eelyo njoobikka cuuno cakwe cabwami atala aamabwe aaya ngindazikka, ciluli cabwami bwakwe ciyooabumbilila. 
Nebukadineza uzoozunda Ijipiti.’ Aboobo beelede kufwa kubulwazi bayoofwa abulwazi, aabo beelede kutolwa mubwaange bayootolwa mubwaange, aabo beelede kufwa bayoofwa munkondo. 
Uyootenta maanda aayo aakombelwa baleza bamu Ijipiti, uyootenta maanda aabo aakukombela akuyootola baleza babo mubwaange. Mbubonya mbuli mweembezi mbwaanga cisani cakwe mukopo, mbubonya oobo mbwayookoba akuyoozwa ooko katakwe akacisa. 
Oomo muŋanda yakukombela zuba mu Ijipiti uyoomwayaula mituni akuyootenta maanda aakombelwa baleza bamu Ijipiti.”
Ngaaya majwi aakasikila Jelemiya aakali kwaamba zya Bajuda bakali kukkala mu Ijipiti nkoili kunselelo ku Migidoli, Taapenesi a Memfisi a Ijipiti nkoili kutala. 
Mboobu mbwaamba Mwami Leza Singuzuzyoonse, wa Isilayeli ulati, “Mwakalibonena mapenzi aayo ngindakaletela munzi wa Jelusalemu aminzi yoonse yamu Juda. Sunu minzi isyeede buyo mbuboobu yaba matongo, 
akaambo kabubi oobo mbobacita. Bakandinyemya mukupaizya tununkilizyo amukukomba baleza bambi aabo balo nomuba ndinywe naa basikale banu mbibatakazi. 
Kanji-kanji ndakali kutuma babelesi bangu basinsimi bakali kuti, ‘Mutaciti cintu eeci cisesemya ncesulaika!’ 
Pele tiibakaswiilila nokuba kuteya matwi aabo, tiibakafutatila zibi zyabo, nokuba kuleka kutentela baleza bambi tununkilizyo. 
Nkaako bukali bwangu buyoosya bwakababukila bamuminzi yamu Juda abakkala mu Jelusalemu akunyonyoona minzi yaba matongo mbuli mbwiibede sunu.”
Lino mboobu mbwaamba Mwami Leza Singuzuzyoonse, wa Isilayeli ulati, “Ino nkaambo nzi nomuliletela mapenzi mapati aali boobu mukunyonyoona bamu Juda baalumi abakaintu, bana abamvwanda cakuti taakwe bantu mbomwasiya pe? 
Ino nkaambo nzi nomundinyemya azeezyo nzyomwakalipangila, akutentela baleza bambi tununkilizyo muno mu Ijipiti momwakazookkala? Mulalinyonyoona nobeni akulicita citukizyo acisampuzyo akati kamisyobo yoonse yaansi. 
Sena mwaluba bubi oobo basikale banu mbubakacita abubi bwabami abwabami bakaintu, abubi oobo mbumwakacita abakaintu mucisi ca Juda abamu Jelusalemu? 
Kusikila sunu tabanalibombya pe, nikuba kuleka nikuba kutobela mulawo amalailile ngindakamupa nywebo abasikale banu.”
Nkaako mboobu mbwaamba Mwami Leza Singuzuzyoonse, wa Isilayeli ulati, “Ndikanzide kumuletela mapenzi akunyonyoona cisi coonse ca Juda. 
Njootola bamu Juda bacisyeede aabo bakali kuyandisya kuyookkalila ku Ijipiti. Boonse bayooloba mu Ijipiti, bayoojaigwa munkondo nikuba kuyoofwa anzala. Kuzwa kubantu buyo kuyoosika kuli baabo balemenede bayoojaigwa munkondo noiba nzala. Bayooba citukizyo aciyoosyo, bayooba cisinganyo acisampuzyo. 
Njoobasubula aabo bakkala mu Ijipiti munkondo, nzala acuumo, mbubonya mbuli mbundakasubula bamu Jelusalemu. 
Taakwe naba omwe wabaabo basyeede bamu Juda aabo bakainka kuyookkala mu Ijipiti uuyootija nokuba kusyaala kuti akapiluke kucisi ca Juda, ooko nkobasukeme. Taakwe uuyoopiluka ccita buyo aabo batijide bace.”
Mpawo baalumi boonse bakazi kuti bakaintu babo bakali kutentela baleza bambi tununkilizyo, kubikkilizya abakaintu boonse bakaliwo, yakali mbungano mpati, antoomwe abantu boonse bakali kukkala kunselelo akutala lya Ijipiti amu Patilosi bakati kuli Jelemiya, 
“Tatukooswiilila makani aayo ngootukananina muzina lya Mwami Leza! 
Kasimpe swebo tulacita buyo eezyo zyoonse nzitwaamba kuti tuyoozicita. Tuyootentela mwami mukaintu wakujulu tununkilizyo akuyoomupa zituuzyo zyazyakunywa, mbubonya mbuli ndiswe abasikale besu, bami abalupati-pati besu mbubakali kucita muminzi yamu Juda amumigwagwa yamu Jelusalemu. Kuciindi eeco twakalijisi zinji, twakali kabotu, taakwe cakali kutupenzya pe. 
Pele mbutwakalekela buyo kutentela mwami mukaintu wakujulu tununkilizyo akupa zituuzyo zyazyakunywa kulinguwe, taacikwe ancotucijisi, alimwi twalobezegwa munkondo anzala.”
Abalo bakaintu bakayungizya akuti, “Ciindi eeco nitwakali kutentela mwami mukaintu wakujulu tununkilizyo akupa zituuzyo zyazyakunywa, sena baalumi besu tiibakazi kuti twakali kumucitila zinkwa mucikozyanyo cakwe akumupa zipaizyo azyazyakunywa?”
Mpawo Jelemiya wakati kubantu boonse, baalumi abakaintu aabo bakali kumwiingula, 
“Sena Mwami Leza tayeeyede akuziba zyatununkilizyo twakali kutentwa muminzi yamu Juda amumigwagwa ya Jelusalemu ooto nywebo abasikale banu, bami abalupati-pati banu abantu bamucisi ntumwakali kupa? 
Mwami Leza naakaleka kuyumina milimo yanu mibi azintu zisesemya nzimwakali kucita, cisi canu cakaba citukizyo, cakaba tongo, kacinyina bantu mbuli mbocibede sunu. 
Lino akaambo kakuti mwakatenta tununkilizyo akubisizya Mwami Leza, tiimwakamuswiilila nikuba kutobela mulawo wakwe noziba mbeta naaba malailile aakwe, ncenciceeco mapenzi aaya ncaamusikila mbubonya mbuli mbomwaabwene sunu.”
Mpawo Jelemiya wakati kubantu boonse kubikkilizya abakaintu, “Amuswiilile majwi aa Mwami Leza nywebo nyoonse nobantu bangu bali mu Ijipiti. 
Mboobu mbwaamba Mwami Leza Singuzuzyoonse, wa Isilayeli ulati, ‘Nywebo abakaintu banu mwalitondezya kale kwiindila mumilimo yanu kucita ceeco ncomwakasyomezya nimwakati, kasimpe tulacita mbubonya mbuli mbutwakakonkezya kuti tuyootenta tununkilizyo akupa zituuzyo zyazyakunywa kumwami mukaintu wakujulu.’
Pele amuswiilile majwi aa Mwami Leza nywebo nyoonse Nobajuda bakkala mu Ijipiti. Ndakonka muzina lyangu pati, mbwaamba Mwami Leza, Kuti taakwe muntu naba omwe uuzwa ku Juda uukkala kuli koonse mu Ijipiti uyookumbila nikuba kukonkezya muzina lyangu alimwi akwaamba kuti, ‘Mbubonya mbuli Mwami Leza mbwali muumi pe.’ 
Nkaambo ndilibalangilide kuti ndibacise, kutali kubacitila cibotu. Bajuda mu Ijipiti bayoolobezegwa munkondo anzala mane kusikila boonse bakanyonyooke. 
Aabo bayootija munkondo akupilukila kucisi ca Juda kuzwa mu Ijipiti banooli bace. Eelyo Bajuda aabo basyeede aabo bakaboola ku Ijipiti kuti bazookkale bayooziba naa nguni uulaamajwi aayoozuzikizigwa naa ngaangu naa ngaabo. 
Nceeci ciyooba citondezyo kuti njoomusubula mubusena buno, mbwaamba Mwami Leza, kutegwa mukazibe kuti zisubulo nzindakali kwaamba kuti ziyoomusikila, ziyoocitika ncobeni. 
Mboobu mbwaamba Mwami Leza ulati, njooaba Falo Hofula mwami wacisi ca Ijipiti kuli basinkondonyina aabo bayanda kumujaya, mbubonya mbuli mbundakaaba Zedekiya mwami wacisi ca Juda kuli Nebukadineza mwami waku Babuloni, sinkondonyina ooyo wakasukamine kumujaya.”
Nceeci Jelemiya musinsimi ncaakaambila Baluki mwanaa Neliya mumwaka wane wakulela kwa Jehoiyakimu mwanaa Josiya mwami wacisi ca Juda, ciindi Baluki naakamana kulemba bbuku amajwi aakali kwaamba Jelemiya. 
Mboobu mbwaamba Mwami Leza, wa Isilayeli ulati kulinduwe Baluki, 
“Maawe kulindime! Mwami Leza wayungizya mause kumaciswe aangu, ndamana akutongela nsilyookezyi pe.”
Mwami Leza wakati kuli Jelemiya, “Mwaambile kuti, ‘Mboobu mbwaamba Mwami Leza’ ulati, ‘Njoomwaya ncondakayaka akuzyula eeco ncindakasyanga mucisi coonse eeci. 
Sena uyandaula kulijanina zintu zipati, Utaziyandauli pe. Nkaambo njooletela bantu boonse mapenzi, mbwaamba Mwami Leza, pele kufumbwa ooko nkoyootijila njoocita kuti konooyooli muumi.’”
Ngaaya majwi aa Mwami Leza aakasikila Jelemiya musinsimi aakali kwaamba zyamasi. 
Kwaamba zyacisi ca Ijipiti, ngaaya makani aakatumwa kumpi yabasilumamba ba Falo Neko mwami wa Ijipiti eeyo yakazundwa ku Kaakemisyi kumbali aamulonga wa Yufuletisi a Nebukadineza mwami waku Babuloni mumwaka wane wa Jehoiyakimu mwanaa Josiya mwami wacisi ca Juda. Akati,
“Amulibambile antobo zyanu mpati ansyoonto amuye kunkondo!
Amwaange mabbiza, batanta batante! Amundandame kamusamide angowani!
Ino ndibwene nzi? Bayoowa, babunduluka, basilumamba babo bazundwa.
Aawo bazuzisya tabakonzyi kutija, abalo basinguzu tabakonzyi kulikwabilila.
Ino nguni ooyu uufuta mbuli mulonga wa Nailo,
Ilati, ‘Ndainka ndivumpe nyika, njoonyonyoona minzi abantu bayo.’
Amuundumuke nomabbiza! Amukacailisye nobasinkalaki! Amweende nobasilumamba,
Pele buzuba mbwa Mwami Leza, Mwami Leza Singuzuzyoonse mbuzuba bwakupilusizya bubi,
Kamuya ku Giliyadi mukalete mabbona nobantu bamu Ijipiti.
Misyobo iyoomvwa zyansoni zyanu, kulila kwanu kuyoomvwigwa munyika yoonse.
Ngaaya makani Mwami Leza ngaakaambila Jelemiya musinsimi azyakuboola kwa Nebukadineza mwami waku Babuloni nazoolwana cisi ca Ijipiti ulati,
“Ambilizya eeci mu Ijipiti, ucilungulule mu Migidoli,
Nkaambo nzi basilumamba ocisi ca Ijipiti nobeelede kunyonyoonwa?
Kanji-kanji banoodadalika, bayoolimbana. Bayooti, ‘Amubuke tuunke
“Ooko bayoopozomoka akuti, ‘Falo mwami wa Ijipiti ngusicikwala buyo ciindi.’
Mbubonya mbuli mbwendi muumi mbwaamba Mwami,
Amwaange zibbudu zyanu kamuya mubwaange, nywebo nomukkala mu Ijipiti,
Cisi ca Ijipiti cili mbuli mpwizi yeebeka,
Basilumamba baco baulidwe bacibelekela bali mbuli boombe basaninwa baneneede.
Baijipiti bayoosweena mbuli nzoka iitija, baakubona basinkondonyina
Bayoogonka cisaka caco, mbwaamba Mwami Leza, nikuba kuti kacisinkene buti.
Bamucisi ca Ijipiti bayoousigwa nsoni, bayooabwa kubantu bakunyika.”
Mwami Leza Singuzuzyoonse, wa Isilayeli ulati, “Ndiyanda kusubula Amoni leza wa Batebesi. Njoosubulizya a Falo, acisi ca Ijipiti abaleza baco, abami baco abaabo basyoma Falo. 
Njoobaaba kuli baabo bayanda kubajaya, kuli Nebukadineza mwami waku Babuloni abalupati-pati bakwe. Musule akooku bantu bayookkala mucisi ca Ijipiti mbubonya mbuli kuciindi cakale-kale.” Mbwaamba Mwami Leza.
“Utayoowi, Jakobo omubelesi wangu, utakankami O Isilayeli.
Utayoowi, Jakobo omubelesi wangu, nkaambo ndili anduwe. Mbwaamba Mwami Leza.
Ngaaya majwi aa Mwami Leza aakasikila Jelemiya musinsimi aaamba zya Bafilisiti Falo katanalwana munzi wa Gaza.
Mboobu mbwaamba Mwami Leza ulati, “Bona maanzi mbwaafuta kunyika,
baakumvwa kulila kwansumba zyamabbiza, baakumvwa kulila kwankalaki zyabasinkondonyina akwamavwili aazyo.
Nkaambo buzuba bwasika bwakunyonyoona Bafilisiti boonse,
Baku Gaza bayoolinyoola mitwe mukulila, baku Asyikeloni bayooumuzigwa.
Akaka opanga lya Mwami Leza, uyooleka lili kutema kuti ulyookezye?
Pele ino inga lyalyookezya buti kakuli Mwami Leza walilailila,
Kwaamba zyacisi ca Mowabu mboobu mbwaamba Mwami Leza Singuzuzyoonse,
Cisi ca Mowabu tacikalumbaizigwi limbi pe, baalumi bamu Hesyiboni bayooukanza kuti unyonyoonwe,
Amuswiilile kulila kuzwa ku Holonaimu, nkulila kwamapenzi mapati akunyonyoonwa.
Cisi ca Mowabu capwaigwa, swiilila kulila kwabana.
Batola nzila yaku Luhiti, baya bulilisya, mumugwagwa uuya ku Holonaimu kulyeema kwakunyonyoonwa kwamvwigwa.
Amutije, amulivune! Amube mbuli citeyo munkanda amuzuze mbuli cibize wamunkanda.
“Lino mbokunga musyoma milimo alubono lwanu, anywebo muyootolwa mubwaange,
Sikunyonyoona uyooboolela kulwana minzi yoonse,
Amusansaile munyo mucisi ca Mowabu nkaambo caandonyonyoonwa,
Asinganyizigwe muntu ooyo uutaciti
“Kuzwa kumatalikilo bamucisi ca Mowabu baliliibide, mbuli waini walekwa kuti ubatame, uutalonzegwi-lonzegwi kuzwa munongo imwi kutilwa muli imwi, tabanatoledwe mubwaange. Aboobo mucanka wawaini uli mbubonya mbuli mbuubede, kununkilila kwawo takusanduki. 
Pele mazuba alasika, mbwaamba Mwami Leza, nenjootuma bantu bayooulonzya-lonzya munongo, nkabela bayookunamuna nongo zyawo akupwayaula. 
Nkaako bamu Mowabu bayoousila Kemosyi leza wabo, mbubonya mbuli baluzubo lwa Isilayeli mbubakausa nibakali kusyoma munzi wa Beteli.
Nobamowabu, ino inga mwaamba buti kuti, Tuli basilumamba baalumi bacibwene kulwana?
Kakuli cisi cilanyonyoonwa, minzi yaco ilasaalwa,
Koolwa kwacisi ca Mowabu kulaafwiifwi, mapenzi aaco alasika cakufwambaana.
“Amucuumbulizye amuciyumye-yumye nywebo nyoonse nomubambene aancico,
Nywebo nomukkala mu Diboni amusekelele azyuuno zyanu zyabulemu mukkale ansi aayumu,
Amwiimine munsi aamugwagwa mulangilizye, nywebo nomukkala mu Alowee.
Cisi ca Mowabu causigwa nsoni nkaambo casaalwa. Amulile mweeme!
“Lubeta lwasika kugundu, ku Holoni, Jaaza, aku Mefaati, 
ku Diboni, Nebo, Betidibulataimu, 
ku Kiliyataimu, Betigamuli aku Betimeyoni, 
ku Keliyoti a Bozila, akuminzi yoonse amucisi ca Mowabu iili kulaale aafwiifwi. 
Nguzu zya Mowabu zyakosoolwa, maanza aaco atyolwa. Mbwaamba Mwami Leza. Nsana zya Mowabu zyazundwa, akupwaigwa.” Mbwaamba Mwami Leza.
Mwami Leza wakati, “Amucite kuti cisi ca Mowabu cikolwe, nkaambo cavoolozya Mwami Leza. Mowabu yaalabane mumalusi aayo, aibe cisampuzyo. 
Sena Baisilayeli tiibakali cisampuzyo kulinduwe? Sena bakajatwa akati kankamu yababbi ncookali kugunya-gunya mutwe mukubasabula?
“Amusiye minzi yanu mukatuntumanine akati kamyaala, nywebo nomukkala mu Mowabu. Amube mbuli nziba iiyaka citeente cayo kumbali aamulomo wampangala. 
Twakamvwa kulisumpula kwacisi ca Mowabu kulisumpula kwabantu baco akulibikka aantu, kulisumpula kwabo, akantu-kantu, akulikankaizya kwamyoyo yabo. 
Ndizi kulisumpula kwabantu baco, pele nkwabuyo. Mbwaamba Mwami Leza. Kulisumpula kwaco kunyina ncokujanya pe. 
Nkaako ndililila cisi ca Mowabu, ndililila cisi coonse ca Mowabu, ndalila akaambo kabantu baku Kehaleseti. 
Ndamulila mbuli bulila Jaza, nomisaansa yaku Sibuma. Mitabi yanu ilitandabede mane kuyoosika kulwizi, mane njeeyo yaakusika kulwizi lwa Jaza. Sikunyonyoona wasikila micelo ansaansa zibizidwe. 
Takucikwe kukondwa akutangala kujanwa mumyuunda yamisaansa yamicelo amyuunda yamu Mowabu. Ndalesya waini kuzwa kuzikandilo, taakwe muntu naba omwe uuzilyatauka cakukondwa. Nikuba kuti kuli kuyoba, takuli kuyoba kwakukondwa.
“Kulila kwabo kwamvwigwa kuzwa ku Hesyiboni, ku Eleyale aku Jahazi, kakuzwa ku Zowa mane kuyoosika ku Holonaimu aku Egilati Syelisyiya, nkaambo naaba maanzi aaku Nimulimu aliyuminide. 
Mucisi ca Mowabu njoolobya bapaizi mumalende, kubikkilizya akutentela baleza babo tununkilizyo, mbwaamba Mwami Leza.
“Aboobo moyo wangu ulila Mowabu mbuli nyeele iilila bantu baku Kehaleseti. Lubono oolo ndobakajisi lwaloba. 
Boonse bagelwa, zilezu zyanyoolwa, boonse bakosoolwa maboko, boonse basamide masaka muzibuno. 
Atala amaanda oonse aamu Mowabu amuzisambalilo zyoonse bantu baide kulila, nkaambo ndapwayaula Mowabu, mbuli nongo muntu njataciyandi, mbwaamba Mwami Leza. 
Maawe yoonse yanyonyoonwa! Maawe balalila. Ino Mowabu yagunwa buti oobu! Mowabu yaba cisi cisampukide, yaba ciyoosyo kuli baabo mbobabambene limwi.”
Mboobu mbwaamba Mwami Leza ulati Amulange sikwaze wafuuma, wababamuna mababa aakwe acisi ca Mowabu. 
Minzi iyoozundwa, mayubilo mayumu aayooolwa. Mubuzuba oobo myoyo yabasilumamba bamu Mowabu iyooba mbuli moyo wamukaintu uutumbuka. 
Cisi ca Mowabu cilanyonyoonwa, nkaambo cavoolozya Mwami Leza. 
Nobantu bamu Mowabu muyoowa mudindi, kakole kalamulindilila. Mbwaamba Mwami Leza. 
Kufumbwa ooyo uuyootija kuziyoosyo uyoowida mudindi, kufumbwa ooyo uuyoozwa mudindi uyoocegwa mukakole, nkaambo njooletela cisi ca Mowabu mwaka wacisubulo, mbwaamba Mwami Leza. 
Aabo batija bayooyanda kukwabililwa mu Hesyiboni, munzi ooyo wakali kulelwa amwami Sihoni, pele uyootentwa. Mulilo uyootenta minyinza ansonje zyazilundu oomo basinkondo bamu Mowabu mubakali kuyuba. 
Maawe kulinduwe ocisi ca Mowabu! Bantu baku Kemosyi banyonyoonwa, bantu bako baalumi batolwa mubwaange, bantu bako bakaintu batolwa mubuzike.
Nikuba boobo njooboozya zyoolwe zyacisi ca Mowabu mumazuba aaboola. Mbwaamba Mwami Leza. Mpoonya aawa mpaamanina makani aaamba zyacisi ca Mowabu.
Kwaamba zya Baamoni, mboobu mbwaamba Mwami Leza ulati, “Sena nyika ya Isilayeli tiijisi baalumi? Sena tiijisi bakonzya kwiikwabilila? Ino nkaambo nzi Moleki ncaatola lukono lwacisi ca Gadi? Nkaambo nzi bantu bakwe nobakkede muminzi yaco? 
Pele mazuba ayoosika, mbwaamba Mwami Leza, nenjoosiba mweembo wankondo kulwana munzi wa Labba wa Baamoni, uyooba citantaala camatongo, tunzi tuuzingulukide tuyootentwa amulilo. Eelyo Baisilayeli bayootanda baabo bakabatandide. Mbwaamba Mwami Leza. 
Nobaku Hesyiboni amulile, nkaambo munzi wa Ai wanyonyoonwa! Amulilisye nywebo nomukkala mu Labba! Amusame masaka moomoke muzembe mukati kabwaanda, nkaambo leza wanu Moleki ulatolwa mubwaange, antoomwe abapaizi abalupati-pati bakwe. 
Ino nkaambo nzi ncomulikankaizya nobantu batasyomeki? Nguzu zyanu zyamana. Nkaambo nzi nomusyoma nguzu akuti, Taakwe uukonzya kumulwana? 
Kasimpe ndiyoomuletela ciyoosya kuzwa kuli baabo boonse bamuzingulukide. Mbwaamba Mwami Leza Singuzuzyoonse. Nyoonse muyootandwa, taakwe muntu naba omwe uuyoobunganya batijide.
“Musule akooku ndiyoocita kuti Baamoni bakazwidilile alimwi,” mbwaamba Mwami Leza.
Kwaamba zyacisi ca Edomu, mboobu mbwaamba Mwami Leza Singuzuzyoonse ulati, “Sena taacikwe basongo mu Temani? Sena balailili bamaanu bakaloba? Sena busongo bwabo bwakamana? 
Amupilukile mutije, amukayube mumpangala zisiya, nywebo nomukkala mu Dedani. Nkaambo ndilaleta mapenzi kuciinga ca Isau ciindi ndabasubula. 
Kuti naa basikucela nsaansa nibasika kulinduwe, sena nibatakusiila zice? Kuti naa babbi nibaboola masiku, sena nibatabba eezyo nzyobayanda? 
Pele baciinga ca Isau ndabasiya aatuba, ndayubununa mayubilo aabo, kutegwa batakonzyi kulisisa. Bana babo, baluzubo lwabo ambobabambene limwi bayooloba, tabaciyoobonwi limbi pe. 
Amubasiye bamusyaala, njoobakwabilila. Bamukabafu banu abalo bayoondisyoma.
“Mboobu mbwaamba Mwami Leza ulati, ‘Kuti bantu aabo bateelede kusubulwa balo banywa nkomeki yacisubulo, ino nywebo nkaambo nzi nomutilekwe buyo? Tamukalekelelwi, pele muyoonywa. 
Ndakakonkezya muzina lyangu, mbwaamba Mwami Leza, kuti munzi wa Bozila uyoonyonyoonwa akuba ciyoosyo, cisampuzyo acisinganyo, tunzi twayo toonse tuyoonyonyoonwa akutamani.’”
Ndakamvwa makani aakazwida ku Mwami Leza aakuti, kwakatumwa mutumwa wakwe kubamasi aambilizye kuti, “Amunyamuke muulwane munzi ooyu! 
Lino njoomucita kuti mube basyoonto akati kabamasi, basampaulwa akati kabantu. 
Kusyoma nkomucita, akulisumpula kwamyoyo yanu zyamucenga nywebo nomukkala mumajeleele amandomba, nywebo nomukkala ansonje lyatulundu. Nikuba kuti muyake maanda aanu mujulu mbuli buyaka sikwaze, njoomuleta ansi. Mbwaamba Mwami Leza.
“Edomu buyooba busena buyoosya, boonse bayooinda bayoogambwa akusabula akaambo kazeezyo zyoonse ziyoocitika. 
Mbubonya mbuli bwakanyonyoonwa Sodomu a Gomola antoomwe aminzi eeyo yakabambene aanjiyo, mbwaamba Mwami Leza, mbubonya oobo taakwe muntu naba omwe uuyookkala oomo, taakwe uuyooima-ima ooko pe. 
Mbubonya mbuli syuumbwa uuzwa muzyoonde zya Jolodani akuboola kumacelelo mabotu, mbwenjootanda Baedomu kuzwa munyika yabo cakufwambaana. Ino nguni musale kuti ndimubikke abe mweendelezi? Nguni uuli mbuli ndime alimwi nguni uukonzya kundikazya? Nguni mweembezi uukonzya kundiyumina? 
Nkaako amumvwe eezyo Mwami Leza nzyakanzide Edomu, eezyo nzyayanda kucita kuli baabo bakkala mu Temani. Tubelele tuyookwelaanyizigwa, uyoonyonyweeda limwi butanga bwamacelelo aabo akaambo kabo. 
Baakuwa mizinga dde nyika iyootenkaana, kulila kwabo kuyooyooma kulwizi lusalala. 
Amulange! Sikwaze wafuuma wababamuna mababa aakwe acisi ca Bozila. Mubuzuba oobo myoyo yabasilumamba bamu Edomu iyooba mbuli moyo wamukaintu uutumbuka.”
Kwaamba zya Damasikasi Leza ulati, “Baku Hamati aku Aapadi bagambwa nkaambo bamvwa makani mabi. Batyompwa kapati, bakatazigwa mbuli mayuwe aalwizi aatabatami pe. 
Bamu Damasikasi bagonkelwa, babunduluka kuti batije, kuyoowa kwabajata, mapenzi amacise abajata, macise aali mbuli aamukaintu uutumbuka.
“Wasiigwa buti munzi uuli aampuwo, munzi wakutangala! 
Kasimpe bakubusi bamuzi wa Damasikasi bayoowa mumigwagwa, basilumamba bawo bayooumuzigwa mubuzuba oobo. Mbwaamba Mwami Leza Singuzuzyoonse. 
Lukwakwa lwamunzi wa Damasikasi njoolutenta mayubilo aa Benihadadi ayoosyukuta.”
Kwaamba zyamusyobo wa Kedaa amalelo amunzi wa Hazoo, aayo Nebukadineza mwami waku Babuloni ngaakalwana, mboobu mbwaamba Mwami Leza ulati, “Amunyamuke mulwane Bakedaa, Munyonyoone bantu bakujwe. 
Matente aabo amatanga aabo ayootolwa, ziyubilo zyabo ziyootolwa antoomwe alubono lwabo loonse ankamela. Bantu bayoobapozomokela akuti, ‘Ziyoosya zili koonse-koonse’
“Amutije cakufwambaana! Amukkalile mumpangala zisiya nywebo nomukkala mu Hazoo.” Mbwaamba Mwami Leza. “Nkaambo Nebukadineza mwami waku Babuloni ulimukanzide, kuli nzyayeeya andinywe. 
Amunyamuke mulwane musyobo uuliibide, uukkede cakulikwaya.” Mbwaamba Mwami Leza, “Musyobo uutajisi munzi uujisi milyango noziba zipingizyo, bantu bawo balilikkalide.
“Nkamela zyabo zilaba zisaalo, matanga aabo ayootolwa. Njoobamwaila mumabazu oonse aabo bali mumasena aali kulaale aabo bagelwa zisumpa. Njoobaletela mapenzi kuzwa mumasena oonse.” Mbwaamba Mwami Leza. 
“Munzi wa Hazoo uyooba luumbo lwabamwaaba uyooba tongo kwalyoonse alyoonse. Taakwe uuyookkala ooko, taakwe muntu uuyoima-ima pe.”
Ngaaya majwi aa Mwami Leza aakasikila Jelemiya musinsimi aaamba zyacisi ca Elamu, kumatalikilo aakulela kwa Zedekiya mwami wacisi ca Juda akati, 
Mboobu mbwaamba Mwami Leza Singuzuzyoonse ulati, “Amubone, njootyoloola mata aabamu Elamu, aabatunzizye. 
Njoocita kuti luuwo lukaungile cisi ca Elamu kuzwa kumabazu oonse one, njoomwaisya bantu baco koonse-koonse mane kusikila kukabule cisi mobatanoojaniki. 
Njoopwayaula bamu Elamu kumbele lyababalwana kumbele lyabaabo bayanda kubajaya. Njoobaletela mapenzi mubukali bwangu. Mbwaamba Mwami Leza. Njoobatandaanya apanga mane kusikila nkabalobye.” 
Njoobikka cuuno cangu cabwami mu Elamu akunyonyoona mwami waco abalupati-pati, mbwaamba Mwami Leza.
“Nikuba boobo, mumazuba aaboola njoozwidilizya cisi ca Elamu kuti cikazwidilile. Mbwaamba Mwami Leza.”
Ngaaya majwi Mwami Leza ngaakaamba kwiindila muli Jelemiya musinsimi amakani aajatikizya zya Babuloni nyika ya Bakalodiya. Alati, 
“Amwaambilizye mulungulule akati kabamasi amusimpe ndembela mwaambilizye,
“Musyobo uuzwa kunyika uzoolwana Babuloni, akunyonyoona cisi cawo. Taakwe muntu uuyookkala mulinjiyo, bantu abanyama boonse bayootija.”
“Mumazuba aaya, kuciindi eeco, mbwaamba Mwami Leza, bantu ba Isilayeli abantu ba Juda boonse bayooyandaula Mwami Leza wabo cakulila. 
Bayoobuzya nzila iitozya ku Ziyoni, akulanga nkuko mukukomba. Bayoobungana akupanga cizuminano a Mwami Leza citakamani alimwi citakooyoolubwa.
“Bantu bangu bali mbuli mbelele zisweekede, beembezi babo babasowa, akubacita kuti kabaingaila muzilundu. Bakali kwiingaila muzilundu amutulundu akuluba busena bwabo bwakulyookezezya. 
Kufumbwa ooyo wakabajana wakabalwana, basinkondonyina bakati, ‘Tunyina mulandu, nkaambo bakabisizya Mwami Leza, uuli nguubabamba, iiyi nguwe Mwami Leza ngubakali kusyoma basikale babo.’
“Amutije mu Babuloni, amuzwe munyika ya Bakalodiya, amube mbuli mpongo zisolwedela butanga. 
Nkaambo ndiyanda kubusya a kuleta bantu bazoolwana Babuloni, bantu bamisyobo mipati bazwida kulubazu lwakunyika lwacisi. Bayoondandama kuti baulwane, bantu aabo bayoozwida kunyika bayoouzunda. Mivwi yabo ili mbuli basilumamba bacibwene kapati, batabooli cinkwamaanza. 
Aboobo Bakalodiya bayoosaalwa, boonse babasaala bayoolamwa.” Mbwaamba Mwami Leza.
Akaambo kakuti mulasekelela akutangala nywebo nomusaala lukono lwangu, akaambo kakuti mulatambala mbuli mpwizi yuuma maila, akulila mbuli mabbiza, 
munzi wanu uyoousigwa nsoni kapati busena oomo mumwakazyalilwa buyoofwisigwa nsoni. Uyooba munzi muniini akati kamisyobo, uyooba nkanda, cimpayuma alukula. 
Akaambo kabukali bwa Mwami Leza, tukooyookkalwa alimwi pe, pele uyooba tongo lini. Boonse bayooinda ku Babuloni bayooyoowa akusampaula akaambo kamapenzi aawo.
Amundandame cakuzinguluka Babuloni, nywebo nyoonse nobasimata. Amuuyase, mutasiyi mivwi yanu, nkaambo wakabisizya Mwami Leza. 
Amuuyobe koonse-koonse! Ngooyo wakaaba maanda aawo malamfu awa, bwaanda bwawo bwakolomoka. Mukuti Mwami Leza nguupilusizya bubi bwabo, amuupilusizye bubi, amuucite mbuli mbuwali kucita bamwi. 
Boonse basyanga mu Babuloni amubanyonyoone, kubikkilizya abaabo batebula azigonsyo zyabo. Lino akaambo kapanga lyasikudyaminina bantu boonse abatijile kubantu bokwabo, boonse abatijile kunyika yokwabo.
Baisilayeli bali mbuli mbelele zimwaikide, eezyo zyatandaanyizigwa abasyuumbwa. Ooyo wakasaanguna kubanyonyoona mmwami waku Asiliya, ooyo wakasyaalila, kubapwayaula ngu Nebukadineza mwami waku Babuloni.
Nkaako mboobu mbwaamba Mwami Leza Singuzuzyoonse, wa Isilayeli ulati, “Njoosubula mwami waku Babuloni antoomwe abamunyika yakwe, mbubonya mbuli mbundakacita mwami waku Asiliya. 
Pele ndiyooboozya Baisilayeli kunyika yabo, nkabela bayookkala mucilundu ca Kaameli amucisi ca Basyani, bayoolya zilyo zyabo zikomena mutulundu twa Efulemu amu Giliyadi. 
Mumazuba aayo, kuciindi eeco, mbwaamba Mwami Leza, milandu ya Baisilayeli iyoovuntauzigwa, pele taakwe iiyoobako pe, azinyonyoono zyabamucisi ca Juda, pele taakwe ciyoojanwa, nkaambo njoolekelela baabo mbenjoosiya.”
Mwami Leza ulati, “Amulwane cisi ca Melataimu, abaabo bakkala mu Pekodi. Amubatandaanye, mubajaye mubanyonyweede limwi. Mbwaamba Mwami Leza. Amucite zyoonse nzindamulailila.
“Amumvwe kuyoobeka kwankondo mucisi, kuyobeka kwalunyonyooko lupati! 
Ino yatyolwa akupwaigwa buti nsando yamunyika yoonse! Ino Babuloni yaba tongo buti akati kabamasi! 
Ndakakuteya kakole omunzi wa Babuloni, nkaako wakajatwa kotana ziba pe, wakajanwa akujatwa, nkaambo wakali kukazya Mwami Leza. 
Mwami Leza wajalula ciyoobwedo cakwe akugwisya zilwanyo zyabukali bwakwe, nkaambo Mwami Leza Singuzuzyoonse ulijisi mulimo wakucita munyika ya Bakalodiya. 
Amuboole kuzwa kulaale muzoolwane. Amujalule matala aawo, amulundike bantu bawo mbuli maila. Amuunyonyweede limwi mutausiili bantu pe. 
Amujaye basilumamba bawo boonse, boonse abajaigwe! Maawe kulimbabo! Nkaambo buzuba bwabo bwasika, nciindi cakuti abalo basubulwe.”
Amuswiilile kuli baabo basyeede ababo bakazwa ku Babuloni mbobaambilizya mu Ziyoni mbuli Mwami Leza wesu mbwaapilusizya bubi, mbaapilusizya bubi akaambo kaŋanda yakwe.
Mwami Leza ulati, “Amwiite basimata kuti bazoolwane bamu Babuloni, boonse aabo bafusa mata. Amuuzinguluke, mutaleki muntu naba omwe kuti atije. Amuubweedezezye bubi akaambo kamilimo yawo, amuucite mbuli mbuwakali kucita. Nkaambo wakavoolozya Mwami Leza, Uusalala wa Isilayeli. 
Nkaako bakubusi bawo bayoofwida mumigwagwa yawo, basilumamba bawo boonse bayooumuzigwa mubuzuba oobo. Mbwaamba Mwami Leza.”
Leza ulati, “Bona ndakulwana yebo oolibikka aantu.” Mbwaamba Mwami Leza Singuzuzyoonse. “Nkaambo buzuba bwako bwasika, nciindi cakuti usubulwe caswena. 
Uulipa kantu-kantu uyoolekwa akuwa, nkaambo taakwe uuyoomubusya, njookutula mulilo muminzi yawo ooyo uuyoosyukuta boonse babambene anguwo.”
Mboobu mbwaamba Mwami Leza Singuzuzyoonse ulati, “Bantu ba Isilayeli balidyaminidwe, abalo bantu ba Juda mbubonya oobo. Boonse basikubajata balibajisi anguzu, kabatabaleki. 
Pele munununi wabo ngusinguzu, Mwami Leza Singuzuzyoonse ndezina lyakwe. Kasimpe uyoobavuna canguzu kutegwa abaletele luumuno munyika yabo, pele uyoopyopyonganya boonse aabo bakkala mu Babuloni.
Mwami Leza ulati, ‘Bakalodiya amubalwane amapanga,
Amubalwane amapanga basinsimi bawo babeja! Ababe ziyanga.
Mabbiza aawo amwaayase amapanga,
Milonga yawo aisikilwe ciyuma-yuma! Eelyo ilayuminina.
“Nkaako zilenge zyamunkanda abasuntwe mbabayookkala ooko, batumba nkobanookkala. Tuuciyookkalwi limbi pe, mumazyalani oonse. 
Mbubonya mbuli Leza mbwaakanyonyoona Sodomu a Gomola antoomwe aminzi yakabambene anjiyo. Mwami Leza ulati, ‘Mbombubo oobo mbokutakwe muntu uuyookkala ooko, taakwe muntu uuyooima-ima.’”
“Amubone! Kwaboola mpi kuzwa kunyika, musyobo mupati
Balibwezede mata amasumo, mbaasilunya tabeengeleli pe.
Mwami waku Babuloni wakamvwa makani aambabo, nkabela wakagonkelwa.
“Mbuli syuumbwa uuzwa muzyoonde zya Jolodani, uuboola kumacelelo, njootanda bamu Babuloni mukaindi kasyoonto. Nguni musale ooyo ngwetipe mulimo ooyu? Nguni uuli mbuli ndime uukonzya kundiimina? Nguni mweembezi ooyo uukonzya kundiyumina? 
Nkaako, amumvwe eezyo Mwami Leza nzyakanzide a Babuloni, eezyo nzyakanza anyika ya Bakalodiya. Tubelele tuyookwelaanyizigwa, uyoonyonyweeda limwi macelelo akaambo kabo. 
Munzi waakuzundwa, nyika iyootenkaana, kulila kwawo kuyooyooma akati kabamasi.”
Lino mboobu mbwaamba Mwami Leza ulati, “Amubone njoobusya umwi sikunyonyoona uyoolwana bamu Babuloni abantu bamu Lebukamayi. 
Njootuma bazwamasi ku Babuloni kuti bakapupulule munzi ooyu akunyonyoona cisi cawo, bayooulwana kumabazu oonse mubuzuba bwamapenzi aawo. 
Basimata mutabapi ciindi cakumufusa pe, nokuba kubalekela kuti babweze zilwanyo. Bakubusi bawo mutabaleki pe, basilumamba bawo mubanyonyweede limwi. 
Bayoowida ansi kabajaidwe mu Babuloni, bayoocisigwa kapati mumigwagwa yawo. 
Nkaambo Mwami Leza wabo Singuzuzyoonse tasiide bantu ba Isilayeli aba Juda nokuba kuti cisi cabo cizwide milandu kumbele lya Uusalala wa Isilayeli. 
Amutije muzwe mu Babuloni! Amulivune! Mutanyonyoonwi akaambo kazibi zyawo. Ciindi casika cakuti Mwami Leza apilusye bubi, uyoocita mbuli bweelede. 
Babuloni wakali mbuli nkomeki yangolida mujanza lya Mwami Leza. Wakacita kuti misyobo yoonse ikolwe. Bamasi bakanywa waini wakwe, nkaako baba mbuli kuti basondoka. 
Babuloni uyoozundwa cakufwambaana akutyoloolwa. Amumulilile! Amulangaulile bbona lyakuponya maciswe aakwe. Ambweni inga ulaponyezegwa. 
Nitwasilika Babuloni, pele tasilikiki. Ino kuti twamusiya buyo umwi aumwi abweede kunyika yokwabo, cisubulo cakwe cilasika amujulu, mane nceeco mumakumbi.”
Mwami Leza watondezya kuti tuliluleme. Amuboole twaambilizye mu Ziyoni eezyo Mwami Leza wesu nzyaatucitila.
Amukwenge mivwi, amubweze ntobo. Mwami Leza wabusya bami baku Mede, nkaambo ukanzide kunyonyoona Babuloni.
Amunyamune ndembela mulwane munzi wa Babuloni! Amuvuzye basilumamba bacibwene, amwiimike balindizi, amulibambilile kulwana!
Nywebo nomukkala munsi aamaanzi manji nomujisi lubono lunji, mamanino eenu asika, casika ciindi calufu lwanu. 
Mwami Leza wakonka muzina lyakwe wati, “Njooleta bantu banji mbuli cikwikwi kuti bazoolwane cisi ca Babuloni, bazooyobeka cakuzunda.”
Mwami Leza wakabamba nyika anguzu zyakwe,
Akulailila kwakwe maanzi aamujulu alavuuma,
Bantu nibabona ceeci baba bafuba-fuba akubula maanu,
Taigwasyi, yeelede buyo kusampaulwa,
Leza wa Jakobo tali mbuli njiyo pe, nguwakabamba zyoonse,
Mwami Leza ulati, “Babuloni uli nsando yangu,
kujazya mabbiza abasikutanta, ankalaki abasikutanta.
Anduwe ndapwaya mwaalumi amukaintu, anduwe ndapwaya
anduwe ndapwaya mweembezi ambelele, anduwe ndapwaya mulimi abasune, anduwe ndapwaya beendelezi abalupati-pati.”
“Yebo, kolangilide ndapilusizya bamu Babuloni aboonse bakkala mucisi ca Bakalodiya akaambo kabubi boonse mbubakacita mu Ziyoni. Mbwaamba Mwami Leza. 
Ndikusulide yebo ocilundu cinyonyoona, yebo oonyonyoona nyika yoonse. Mbwaamba Mwami Leza. Njootandabika janza lyangu kuti ndikulwane, njookukunkulisizya ajeleele, njoocita kuti ube cilundu citentedwe. 
Taakwe bbwe noliba lyomwe liyoogwisigwa alinduwe kuti libe lyacooko. Noliba bbwe lyomwe libe lyantalisyo, nkaambo uyoonyonyweedwa limwi kukabe kutamani.” Mbwaamba Mwami Leza.
“Amwiimike ndembela mucisi! Amulizye mweembo akati kabamasi! Amundandamike bamasi kuti bacilwane, amuciitile malelo aaya, Alalati, Mini a Asyikenazi. Amusale mulailili wabasilumamba kuti acilwane, amutumine mabbiza manji mbuli makata aazikwikwi. 
Amubambe bamasi kuti balwane cisi eeci, Bamedi, beendelezi babo, antoomwe abalupati-pati babo boonse, alimwi amasi oonse ngobalela. 
Nyika ilatenkaana akupenga, nkaambo makanze aa Mwami Leza ngakanzide munzi wa Babuloni ayoocitika ncobeni. Uyoonyonyoona ncobeni cisi ca Bakalodiya cakuti taakwe muntu uuciyookkala oomo. 
Basilumamba bamu Babuloni baleka kulwana, balisunsumene muziyubilo zyabo. Nguzu zyabo zyamana, baba mbuli bakaintu. Maanda aabo atentwa amulilo, zipingizyo zyabo zyatyoloolwa. 
Basimposo balitobelene, batumwa balitobelene, kuti bainke bakaambilizye kumwami wa Babuloni kuti munzi wakwe wazundwa, 
zito zyoonse bazisinkilizya, mayubilo mayumu oonse atentwa, abalo basilumamba baliyoowede. 
Mboobu mbwaamba Mwami Leza Singuzuzyoonse, wa Isilayeli ulati, ‘Munzi wa Babuloni waba mbuli cuumino camaila, ciindi niwalyataukwa, ciindi cakutebulwa cawo cilasika.’”
“Nebukadineza mwami waku Babuloni watumana, wacita kuti tunyongane,
Bubi oobo mbutwakacitwa abube ali Babuloni. Bulowa bwesu abube ali
Nkaako mboobu mbwaamba Mwami Leza ulati, “Amubone njookosola makani aanu, njoopilusya bubi kuli bamulwana, njooyuminizya lwizi lwacisi cabo, akucita kuti tusensa tukayume. 
Munzi wa Babuloni uyooba cilwi cazitantaala, uyooba luumbo lwabamwaaba, uyooba ciyoosyo acisampuzyo, tuukakkalwi limbi pe. 
Bantu bawo boonse bavuluma mbuli twana twasyuumbwa, balanduluma mbuli zyana zyasyuumbwa. 
Myoyo niiciyandisisya, ndiyoobabambila pobwe, akucita kuti bakolwe, nkaambo bayoogwegwemuka kuseka, nkabela bayooona kwalyoonse, batakasinsimuki pe. Mbwaamba Mwami Leza. 
Njoobaleta, bakabe mbuli tubelele twakujaya, mbuli bagutu ampongo.”
Maawe Syesyaki wazundwa, munzi ooyo ngubalisumpwida bamunyika yoonse wajatwa! Babuloni buyooba busena buyoosya kapati akati kabamasi! 
Lwizi luyoobukila Babuloni, mayuwe aalo aavuuma ayoouvumba. 
Minzi yawo iyooba matongo, iyooba cimpayuma ankanda, nyika eeyo iitakkalwi bantu pe, nyika iitaindwi bantu. 
Bamasi tabaciyooguumukili kulinguwe.
Amuzwe mulinguwo, nobantu bangu! Amulivune! Amutije bukali bupati bwa Mwami Leza. 
Mutatyompwi nokuba kuyoowa mwamvwa mavwambukila mucisi, mavwambukila amwi amvwigwa mwaka uuno, amwi mwaka uuboola, mavwambukila aalupyopyongano mucisi, muleli ulwana mulelinyina. 
Kasimpe ciindi ciyoosika nenjoosubula mituni yabantu bamu Babuloni, cisi coonse ciyoousigwa nsoni, bantu boonse bamulinguwo bayoolala mumigwagwa kabajaidwe. 
Mpawo julu anyika azyoonse zili mulinzizyo ziyoopozomoka cakusekelela kuzundwa kwa Babuloni, nkaambo kuzwa kunyika kuyooboola basikunyonyoona bazooulwana, Mbwaamba Mwami Leza. 
Babuloni uleelede koolwa akaambo kabantu ba Isilayeli bajaidwe, mbubonya mbuli bajaidwe munyika yoonse mbubakajaigwa akaambo ka Babuloni.
“Nywebo nomwatija panga amuzwe muunke, mutanooide kwiingaila! Amuyeeye Mwami Leza munyika iili kulaale, amuyeeye a Jelusalemu. 
Twausigwa nsoni, nkaambo twalikusampaulwa, nsoni zilitujisi kapati, nkaambo bazwamasi bakanjila mumasena aasalala aaŋanda ya Mwami Leza. 
Pele mazuba ayoosika, mbwaamba Mwami Leza, nenjoosubula mituni yawo, mucisi cawo coonse bacisidwe bayootongela. 
Nikuba kuti Babuloni kiisika kujulu akuyaka nkwakwa ndamfu zyamayubilo ndiyootuma basikunyonyoona.” Mbwaamba Mwami Leza.
“Amumvwe kulila ku Babuloni, nkulila kwalunyonyooko lupati, mucisi ca Bakalodiya.
Mwami Leza ulanyonyoona Babuloni, ulaumuzya kuyobeka kwamapobwe aawo.
Sikunyonyoona uyooboola kuzoolwana Babuloni, basilumamba bawo bayoojatwa,
Njoocita kuti balupati-pati abasongo bawo bakakolwe, beendelezi bawo bapati,
“Mboobu mbwaamba Mwami Leza Singuzuzyoonse ulati,
Aaya ngamakani Jelemiya ngaakalailila Selaiya silutwe mwanaa Neliya mwanaa Maaseiya ciindi naakainka ku Babuloni a Zedekiya mwami wacisi ca Juda mumwaka wane wakulela kwakwe. 
Jelemiya wakalilembede mubbuku zyamapenzi oonse ayoosikila munzi wa Babuloni, nkokuti oonse aayo aakalembedwe aaamba azya Babuloni. 
Wakati kuli Selaiya, “Waakusika buyo ku Babuloni, weelede kuyooabala majwi aaya oonse cakupozomoka. 
Ukati, ‘Mwami Leza, wakati uyoonyonyoona busena oobu, kutegwa muntu naba munyama atakakkali mulimbubo, buyooba tongo kwalyoonse alyoonse.’ 
Waakumana kubala bbuku eeli, ukaangilile bbwe alindilyo ukalisowele mumulonga wa Yufuletisi. 
Ukati, ‘Mbombubo oobu Babuloni mbuuyoobbila mbombombombo, tuukabuki limbi akaambo kamapenzi ngenjooleta alinguwo. Nkabela bantu bayoojaigwa.’”
Zedekiya wakajisi myaka iili makumi obilo aumwi naakatalika kulela. Wakalela kwamyaka iili kkumi aumwi mu Jelusalemu. Banyina bakali ba Hamutali mwanaa Jelemiya waku Libuna. 
Awalo ooyu wakabisizya Mwami Leza mbubonya mbuli Jehoyiyakini mbwaakacita. 
Eeci cakacitika kumunzi wa Jelusalemu akucisi ca Juda akaambo kakunyemya Mwami Leza, mpawo wakabatanda kuzwa kulinguwe. 
Lino mumwaka wafuka wakulela kwa Zedekiya, mubuzuba bwakkumi, bwamwezi wakkumi Nebukadineza mwami waku Babuloni wakaya kuyoolwana munzi wa Jelusalemu abasilumamba bakwe boonse. Wakayaka zivuka anze lyamunzi wakuyaka zitantaala zyakuusinkilizya kuuzinguluka oonse. 
Munzi ooyu wakalisinkilizidwe mane kusika mumwaka wakkumi aumwi wakulela kwamwami Zedekiya. 
Eelyo buzuba bwafuka bwamwezi wane wanzala yakabbebba kapati cakuti bantu mumunzi bakabula cakulya. 
Mpoonya bakaandula bwaanda, nikuba kuti ba Babuloni bakazingulukide munzi, balo basilumamba ba Zedekiya boonse bakatija ciindi camasiku, bakainda kumulyango uuli akati kabwaanda bobilo kumbali aamuunda wamwami. Bakatijila kufwiifwi aku Alaba. 
Pele basilumamba ba Bababuloni bakatandaanya mwami Zedekiya akuyoomweenzya kumabanda aa Jeliko. Nibakabona boobo basilumamba bakwe bakamumwaika akutija, 
mwami Zedekiya wakajatwa. Wakatolwa kumwami waku Babuloni ku Libula munyika ya Hamati nkubakamupeda mulandu. 
Zedekiya kalangilila, bakajaya bana bakwe balombe antoomwe abalupati-pati baba Juda ku Libula. 
Bamane bakamudonkola meso akumwaanga anketani zyamukuba, bamutola ku Babuloni ooko nkubakamwaanga kusikila kulufu lwakwe.
Lino mubuzuba bwaciloba, bwamwezi wasanu mumwaka wakkumi afuka wakulela kwa Nebukadineza mwami waku Babuloni, Nebuzaladani mulailili wabalindizi uuli ngoumwi wabapati-pati bamwami waku Babuloni, wakasika ku Jelusalemu. 
Wakatenta ŋanda ya Mwami Leza, ŋanda yabwami, alimwi amaanda naali buti oonse mu Jelusalemu. Wakatenta amaanda aabalemenede oonse. 
Basilumamba ba Bababuloni boonse bakali kusolwedwa amulailili wabalindizi, bakamwaya bwaanda boonse bwakazingulukide munzi wa Jelusalemu. 
Mpawo Nebuzaladani mulailili wabo wakatola bantu mubuzike aabo bakasyeede mumunzi abamwi kubikkilizya abaabo bakalyaabide kumwami waku Babuloni. 
Pele mulailili ooyu wakasiya bamwi bacete babacete munyika kuti kabalima mumisaansa amumyuunda.
Lino Bababuloni bakapwaya zicinda zyamukuba, zikkazikilo acibumbe caziba eezyo zyakali muŋanda ya Mwami Leza. Bamane bakabweza mukuba wazyo akuutola ku Babuloni. 
Alimwi bakatola azibiya, mafocolo, tuzimyo twamalambe, mitiba, tulongo twatununkilizyo azibelesyo zyoonse zyamukuba zyakali kubelesegwa muŋanda ya Mwami Leza. 
Mulailili ooyu wakatola ankaye zyoonse alimwi amitiba yakusansaizya yakali yangolida naa yansiliva. 
Mukuba wakali wazicinda zyobilo, abapoho bali kkumi ababili bakaimvwi kunsi lya tanki eelyo Solomoni ndyaakapangilide ŋanda ya Leza. Mukuba tiiwakali kukonzeka kweelekwa bulemu bwawo pe. 
Cicinda comwe-comwe mutika waco wakali kulampa tukokola tuli kkumi alusele. Mutika waco wakali kukomena tukokola tuli kkumi atubili bwaasa bwakali ndiya yaminwe yone, mukati mwakali mpako. 
Ali ncico kwakali cipumpu camukuba. Kuzinguluka cipumpu kwakali tubulo tupatangene amapomegileneti, zyoonse zyakali zyamukuba. Cicinda comwe-comwe cakali mbubonya, cakali aa mapomegileneti. 
Kwakali mapomegileneti aali makumi aali fuka acisambomwe kulubazu lomwe, mweelwe wamapomegileneti aakazingulukide atala atubulo tupatangene wakali mwaanda.
Lino mulailili wabalindizi wakatola Selaiya mupaizi mupati a Zefaniya uuccilila yooyu mumulimo, alimwi abalindizi baamulyango botatwe mubuzike. 
Akati kabaabo bakasyeede mumunzi, wakatola awakali mupati wabasilumamba kubikkilizya abalailili bamwami bali ciloba. Wakatola ooyo amulembi wakali mupati wampi yakulemba beelede munkondo abamwi bamugwasya bali makumi aali cisambomwe bakajanika mumunzi. 
Nebuzaladani mulailili wakatola bantu aabo boonse akuyoobasiya kumwami waku Babuloni ku Libula. 
Ooko ku Libula mucisi ca Hamati mwami wakasungula kuti bajaigwe.
Ngooyu mweelwe wabantu Nebukadineza ngwaakatola mubwaange. Mumwaka waciloba wakatola Bajuda bali zyuulu zyotatwe abantu bali makumi obilo abatatu. 
Mumwaka wakkumi alusele wakulela kwa Nebukadineza, wakatola bantu bali myaanda iili lusele amakumi otatwe ababili bamu Jelusalemu. 
Mumwaka wamakumi obilo aitatu wakulela kwakwe, wakatola bantu mubwaange bali myaanda iili ciloba amakumi onse aabo bakatolwa a Nebuzaladani silutwe wasilumamba. Antoomwe bakali zyuulu zyone amyaanda iili cisambomwe.
Lino mumwaka wamakumi otatwe aciloba Jehoiyakini mwami wacisi Cajuda katoledwe mubuzike, mumwaka Evilimelodaki wakaba mwami wacisi Cababuloni. Evilimelodaki wakaangununa Jehoiyakini mwami wacisi Cajuda kuzwa muntolongo. Wakamwaangununa mubuzuba bwamakumi obilo aasanu bwamwezi wakkumi aibili. 
Wakaamba calubomba anguwe wamusumpula akumupa cuuno cabulemu kwiinda baminyina mbaakali aabo mu Babuloni. 
Nkaako Jehoiyakini wakasamununa zyantolongo, alimwi mumazuba abuumi bwakwe boonse wakalikulida antoomwe amwami. 
Buzuba abuzuba mwami wakali kupa Jehoiyakini zyakuvola kwakwe kwabuumi bwakwe boonse.
