Yaa ali mazwi yakwe Yelemiya, umwana umonsi wakwe Hilikiya, wenga wamuli yasimapepo aku Anatoti, mu mpanga yakwe Benjamini. 
 Yawe avwanga kunoli mu mwaka walenga ikumi na itatu, wakuteeka kwakwe Yosiya, umwana umonsi wakwe Amoni umwene waku Yuda. 
 Yawe wavwanzile nawe nu mu manda kwene akuteeka kwakwe Yeoyakimu umwana umonsi wakwe Yosiya, umwene waku Yuda, mpaka nu mu mwezi wakwe cisano wa mwaka walenga ikumi na onga, wakuteeka kwakwe Zedekiya umwana umonsi wakwe Yosiya umwene waku Yuda. Cali apa nsita ino antu amu Yelusalemu yasenzilwe ku uzya.
Yawe avwanga kunondi ati,
“Nakusolwile lino ntacili nkuumbe
Nani ali pakwasuka inti,
Lelo Yawe anena ati,
Utayoopa foo, pano namayanga nawe
Lyene Yawe atambika ikasa lyakwe,
Ilelo nakupeela amaka pa mitundu
Alino Yawe avwanga kunondi ati, “We Yelemiya, uzye icani cino walola?” Nani naasuka inti, “Nalola ulusaala lwa muti uno yakati mualimondi.”
Yawe nawe avwanga kunondi ati, “Icacumi walungika, pano nemo nkawaka izwi lyane nu kulifikilizya.”
Nupya kwene Yawe avwanga kunondi ati, “Walola cani nupya?” Nani imwasuka inti, “Nalola intendo ikutopota, navino vili mwenemo viyendekile lwaku kayeya.” 
Lyene avwanga kunondi ati, “Umupamba wafuma ku kayeya nu kwiza ponela aikazi yonsi muno nsi. 
Pano nasya mpunde imitundu yonsi ino ikateekwa kuli yamwene aku kayeya. Yaliza yonsi pyu. Nacila wenga aliza aike icilimba cakwe ca wene apa mpongolo zyakwe Yelusalemu, na pa malinga yonsi yano yauzinguluka. Alino nu kunzi ya misumba yonsi yakwe Yuda. 
Ndakalipila antu yane nu kuyapingwila uyi uyi apa kwifya kwao. Yene yatiyansangukila, yakocela tuleza tuze ubani nu kupepa ivicitwa vya minwe yao. 
Ali cino fwandi wemo Yelemiya posya sile, nyepa nu musipi mu musana. Katuka uye ukayanene vyonsi vino namakunena. Utayoopa foo, pano limwi ningiza nkoofye apa manso yao. 
Namakusangula umusumba wi linga, ulucesi lwa cela, ilinga lya mukuwa lya kulwisyanya ni nsi yonsi. Yamwene aku Yuda, ivilolo vyao, yasimapepo yao kumwi na ikala nsi yonsi. 
Yene yalakulwisya, lelo yalaposiwa ku kucimvya, pano nemo namayanga nawe apa kukupususya.” Ivyalanda ne Yawe.
Yawe anena kuti nje nkume imbila ku antu amu Yelusalemu inti,
“Nkaiusya ukuti lino mwali ance mwali ni cuvwilo.
Izlaeli wali uwakwane nene sile nenga.
Mwe ang'anda yakwe Yakobo,
Vii avino Yawe akulanda ati,
Yene yatatazile yelenganya yati,
Insuka muleta umu mpanga ivunde,
Yasimapepo nayo yakanyile ukuuzya yati,
“Fwandi ne Yawe namamupeela nupya umulandu,
Pitangini ku cilila ca Kitimu mukailolele mwenga,
Uzye kwatala kwaloleka umutundu
Si tentini apa cintu cii, mwe mayulu,
Antu yane yatala imilandu iili:
Uzye Izlaeli umuomvi,
Antu ya mitundu yuze
Icacumi aina Memfisi na ina Tapenesi,
Uzye asi mwemwe mwenga mwalenga cico,
Uzye ukusunta kuno mukusuntilila ukuya uku Eguputo
Uyi winu ulamuletelela
Yawe wavwanga wati,
Nemo walanga nakulema wa muti
Nanti ungafulala uli na sopo umununkile,
Ungavwanga uli ukuti utaikowezya
Icili conga sile na punda wa kaci
Izlaeli, ala wemo tekela pano limwi ungazana ukuti ulwazo lwako
Yawe wavwanga wati, “Vino umwivi akauvwa insonyi,
Yano yakanena icimuti iyati, ‘Wewe tata,’ iyanena ni ciliwe iyati,
Tuleza tuno wapanzile we mweneco tuli kwi?
Icani fwandi cino ukuilizyanyizya?
Lino namuvunuka, ala naicuzya sile pano mutapokelile isunde.
Mwe luko lwipe mwe! Si mwange muvwe izwi lyakwe Yawe.
Uzye kwene umukazyana angilila iviyembelo vyakwe,
Iye mwe vino wamanya ningo imisango yakulondelela icitemwiko,
Uku vyakuzwala vyako kwazanwa uwazi wa antu akaele apina,
mwemo mukati, ‘Sweswe yakaele,
Uzye pacani cino mwemo mwayela namansenunsenu?
Nako kwene ku Eguputo mulaweluluka
Yawe akuti,
Tala tumpula amanso apa twamba utusanzuke,
Uli mulandu uno ni mvula isikutonyela.
Lyene uzye asi wewe ukangama ukuti nene mukwasi wako
Uzye ungatukwatila icipyu lyonsi pee na pee?
  Umu manda ya utesi wa mwene Yosiya,
Nemo ne Yawe nelenginye ukuti
Waweni nakuno nazinzile umutalami Izlaeli
Wene amaangupazya uzelele wakwe,
Vivyo vyonsi vitalenzile Yuda,
Nupya Yawe avwanga kunondi ati,
Lyene pitanga uume ni mbila ulunga lwaku kayeya uti,
Cikulu sile umanye uyi uno wacita,
“Si welulukini, mwe antu aula utailo mwe,
Alino ndamupeela yakacema
Alala mwavula, mwasanduluka umu mpanga ilya,
Umu manda yaya,
Umu manda kwene yaya, ang'anda yakwe Yuda yalalemana
“Nene nenga ne Yawe nelenganya vino
Lelo wemo wansangukila, we ng'anda yakwe Izlaeli,
“Icongo acico cuvwika apapela ya twamba.
Si angala mule muwele mwe ana ya ntalanganyi mwe,
Cumi kwene ivintu vino vikacitika apapela ya twamba
Ukupepa icintu ci, ci Baali,
Katuletulambalale sile pansi pamulandu ni nsonyi.
Yawe wavwanga wati,
Ndi cakuti mwalapa umu cumi,
  Alino lyene Yawe anena antu amu Yuda
Sungini upangano uno ne Yawe
“Laizini umu mpanga yakwe Yuda
Tumpulini cimanyililo cakulanga ukuya ku Zioni.
“Wakwe cisama uwatakatuka
Acino zwalini ivyakuzwala vya ndosya,
Yawe wavwanga wati,
Lyene nani imvwanga inti,
“Umu nsita ilya yalumila umutundu kwene uu
Umuza uo uno ukwiza
Lolini!
“We Yelusalemu,
Pano izwi likulaizya ukufuma kuli Dani,
Izwi likuti muceule nu kunena aina Yuda,
Yene yatiyazinguluka Yelusalemu,
“Endi, mwe ina Yuda
Owe nafwa mwe!
Uzanzo walondela apa uzanzo uze.
Uzye ukufika lilaci
Pano kwene antu yane yatumpa,
Lino nalolekesya insi,
Lino nalolekesya imyamba,
Nalolekesya, awe cumi kusi umuntu nanti wenga.
Nalolekesya, indola impanga ivunde
Pano avino Yawe watavwanga ati,
Calenga ukuti impanga ilalila iyoyomba,
Apa kuvwa icongo ca mfwalasi
Alino nawe we Yelusalemu, ulazanzwa!
Nuvwile inkuuta kwati izya mwanaci wino ali pipi nu kulela
“Mwe antu amu Yelusalemu, simulini mu miseo inu!
Nanti angala yene yakavwanga yati,
Cumi kwene Yawe akalolekesya pa vyacumi.
Lyene nani nelenganya inti,
Acino namaya ku ntunguluzi
Ali cino na cisama ukufuma mu mpanga
Yawe auzya ati,
Yene yali wa mfwalasi zyakalume
Uzye kwene mwati ntalayavunuka
Yangini musalale
Aina Izlaeli na ina Yuda
Antu yakwe Yawe yatiyamukana
Yene yavwanga ukuti yakasema imiza sile
Acino Yawe avwanga kunondi ati,
Yawe walanda wati, “Ala mwine mwe ina Izlaeli,
Ivyanzo vyao vikoline ni lindi ilyasame.
Yene yaliza yamalile ivyakulya
“Lelo mu manda kwene yayo ntalamonona imumalile, awe. 
Lino antu yati, ‘Uzye pacani cino Yawe Leza witu watucitila vii vyonsi?’ Namwe muce muyasuuke muti, ‘Vivi kwene vino mwemo mwantazyela nga mutandika nu kutumikila tuleza twa inamasi umu mpanga inu kwene, ali vino mulatumikila ainamasi umu mpanga ino isi yakwinu.’ ”
Yawe walanda wati,
 sumbiniko amano, mwe antu atumpe
  Nene indi Yawe.
Lelo antu yaa yatalama imyenzo nupya iyumalale.
Yasitala yelenganya mu myenzo yao yati,
Lelo kwene imicitile ya kuluvyanya kwinu,
Umu antu yane mwaya antu aipe
Mu mang'anda yao mwazula ivisampwe
Yaya antu yamwi aine nupya atozoke indilwa,
Yawe walanda wati, “Uzye ntange njavunuke pa vintu vii?
Ivintu vimwi vyakuzunguka nupya vyakoopa,
Yakasema yakusema vyaufi
Mwe antu yakwe Benjamini, utukini!
Umusumba wa Zioni uyembe wakwe cimwi,
Yamwene yalacita inkambi kuku pamwi ni vita vyao.
Yene yalati, “Aleni muiteyanye ku kumulwisya!
Katukini tuye tukamulwisye usiku,
Vii ivyalanda Yawe Wamaka yonsi ati,
Vino icifula cikafukoka amanzi,
We Yelusalemu, cenjela pano limwi ningakufutatila
Yawe Wamaka yonsi walanda wati,
Nga nani naasuka inti,
Lelo nemo ninkwata icipyu cakwe Yawe.
  “Amang'anda yao yalapokwa ku antu yauze, kumwi ni vyalo vyao na aci yao. Pano ndazunzula ikasa lyane pa kuvunuka aikazi ya mpanga iyo. 
Cila muntu, ukutandikila sile pa munono ukufika napa mukalamba, yonsi kwene yapunuka ku kulondelela ulonsi. Yonsi pyu, ukutandikila kuli kasema mpaka na kuli simapepo, yakacita usomvi umwi uipisye ku antu. 
 Yene yakanyepela icilonda ca antu yane mu kusakaizya ala yakuti, ‘Ulongo, ulongo,’ nalino kusi ulongo. 
Uzye yene yatange yuvwe insonyi pa vicitwa vyao vyawinyi? Awe, yene yatuvwile insonyi nanti panono. Nupya yatamanyile ni vyakuloleka nsonyi nsonyi. Acino yalapona pamwi na aali nu kupona. Lino ndiza ku kuyavunuka, ilaya ili mpela yao. Ivyalanda ne Yawe.”
Yawe wavwanga ku antu yakwe ati, “Imililini pa masansa ya museo, mucelecensye! Muzye inzila zyampiti nupya muzye ukuli inzila zisuma alino lyene mupite mwenemo. Lyene mulikala mu mutende.”
Namusontelile na yakalinda ukuti yangakutika ku kulila kwa ntandala. Lelo mwemo mwakanyile muti, “Tutakutala tukutike.”
Si uvwini kuno mwe nko, mwe yakambone mumanye ivilacitikila antu yane. 
Uvwini kuno mwe ikazi ya panonsi! Lola, nkuletela antu yaa uononesi, pamulandu wakuti yene yakana usambilizyo wane nupya yakana ukuyela isunde lyane. 
Uzye mwati nemo nkasakamala kweneko ubani ukufuma ku Syeba nanti ivisali ukufuma ku mpanga zya kutali? Ala nemo ntange mpokelele impolelwa inu yakoca nanti ivya mawila inu ali yonsi a viteekwa ntayakasi, foo. 
Caleka Yawe wavwanga wati, “Indika inkolelo ya antu yaa icakuipuma kweneko. Nayo yalaipuma kweneko suka yace yalowelele pyu. Yaisi alino na ana yao aonsi, nga na inipamba kumwi na yacuza yao kwene.”
Yawe wavwanga wati, “Lolini, impuka ya vita ilafuma ku katutu. Uluko lwamaka ukufuma ukutali lukuiteyanya ku kulwa inkondo. 
Yene yalasenda amalapwa na masumo mu minwe. Yene akalale nupya yasi nu luse. Yalaangula icongo kwati ukulunkuma kwakwe yemba mukalamba, lino yakupita pa mfwalasi. Yene yatiyaiteyanya ukukulwisya Yelusalemu.”
Antu amu Yelusalemu yakuti, “Twatituvwa ilandwe lyapali alio, nga na makasa itu yatovoka. Intete nazyo zyatizitulema. Cikutunyongoloka kwati umwanaci wino ali pipi nu kulela. 
Cisi cakwezya umwi kufumila mu vyalo nanti umu nzila. Pasi pano mwene muli ulupanga lwa mwanisi. Uzanzo watiutulizizya konsi konsi.”
Yawe wavwanga ku antu yakwe ati, “Mwe antu yane zwalini vizwalo vya ndosya munyepe ni mipango mu mitwe. Losyini, pomolini impooma wakwe vino yakaloosya umwana umonsi uwavyalwa sile wenga mpo. Pano umononyi amaiza amwiukizye. 
We Yelemiya nemo ninkucita wakwe simalungu, nga antu yane nayo wa cela, apakuti uyezye nga umanye imiyele yao. 
Yonsi pyu acisanguka atalame wakwe cimwi, nupya yakapitana sile nu kukwakwanya. Yakoma imyenzo wa mukuwa ni cela. Yonsi pyu yakacita iviipe. 
Ilungu likalunkuma wakwe cimwi, apakwengulula umutovwe apa moto. Lelo ivikwi ivyaya mwenemo vikakana ukufuma. Ala uwalanganyi sile ukwezya kutwalilila ukuswefya antu yane, pamulandu wakuti yayo aipe yasiswefiwa. 
Yene yakaamwa ukuti a siluva umusuulwe, pamulandu wakuti Yawe wayasuula.”
Izwi lya Mwene ilifika kuli Yelemiya liti, 
“Yanga ukimilile pa mpongolo ya Ng'anda ikulu yakwe Leza. Ali pano ume imbila uti, ‘Mwe ina Yuda mwensi mwemuno mukaingilila pa mpongolo zii ku kupepa Yawe, uvwini amazwi ya Mwene. 
Yawe Wamaka yonsi, Leza wa ina Izlaeli, akuti, “Senulini imiyele inu ya wikazi nga ni vicitwa vinu vino mukucita, nga nani namazumilizya kuti mutwalilile ukwikala mu ncende ii.” 
Tiini ukutaila mu mazwi yalya ausomvi nu kuvwanga muti, “Sweswe yacingililwe! Ii, ili Ng'anda ikulu yakwe Leza, ii ili Ng'anda ikulu yakwe Leza, ii ili Ng'anda ikulu yakwe Leza!”
“‘Mucumi ndi cakuti mwasenula imiyele inu ya wikazi nga ni vicitwa vinu vino mukucita, nu kusakamala ukukana fyengana, 
ndi cakuti mwata ukuzunya ainamasi, ana asyale nanti yamukamfwilwa nu kuta ukukoma antu akaele mu ncende ii, ndi cakuti mwata ukulondela tuleza tuze, 
lyene ndaleka mwikale mu ncende kwene ii, mu mpanga ino napiile ivikolwe vinu kuti iye caupyanyi amanda pe. 
Lelo si lolini, vino mwemo mukutaila mu mazwi ausomvi nupya asi yampomvu. 
Mwemo mwatemwa ukwiya, ukukoma antu, ukucita uzelele, ukulapa imilapo ya ufi, ukocela Baali ubani, nu kupepa tuleza tuuze tuno mutamanyile mpiti. 
Mwemo mukacita ivintu vii vino napata, nga lyene mwiza mwimilila pa manso yane, mu Ng'anda ikulu yakwane kwene, nu kuvwanga muti, “Sweswe yacingililwe!” 
 Uzye mwemo mukalola ukuti Ng'anda ii, ino ikaamilwa kwi zina lyane, ininga ya ivi vwile? Lelo nemo nkalola vyonsi vino mukacita! Ivyalanda ne Yawe. 
 Pitini muye ku ncende imwi yaku Syilo, umusumba uno pakutandika wamanyikwe pamulandu wi zina lyane. Mumaya mukalole vino nacisile ku antu yane aina Izlaeli apamulandu wa uyi wao. 
Lino mwemo mwacitanga ivintu vii vyonsi, nemo namuvwanzizye lili lili, lelo mutatezizye awe. Namwamile, lelo imukana ukuvwa ulwamo lwane. 
Acino, ivintu vino nacitile Syilo avino ndacitila Ng'anda ikulu ii iyakwane, ino mwemo mwataila mwenemo, incende ino napiile ku vikolwe vinu. 
Ndamuvwintila ukutali nani, ndi vino nacisile ku ina inu, antu amu mutundu wakwe Efulemu.’”
Yawe avwanga kunondi ati, “We Yelemiya utezya ukupepela antu yaa nanti ukwezya ukuyalengela cimwi. Utezya kuyapapatila, pano ntaluvwa kunuli. 
Uzye utakulola ivintu vino yakucita mu misumba yaku Yuda nga nu mu misolo yamu Yelusalemu? 
 Ana yakasweya inkwi, yaisi nayo yapemba umoto, anaci nayo yakandila umunya wakupangila namwene wa kwiyulu yakeke. Nupya yene yakapongolwela uwila wakwe waini kuli tuleza tuze apakuti yansosye. 
Uzye kwene umucumi anene yasosyanga umwenzo? Uzye yasiisosya imyenzo nu kuizewanya sile aisikulu?”
Ali cino Yawe Simwandalali akuti, “Ukali wane ni cipyu cane vilaponela apa ncende ii. Vilaponela umuntu ni nyama kwene, imiti ya mpanga ni viseekwa kwene. Ukali wane ulaya wa moto uno kusi nanti wenga angauzimya.”
Yawe Wamaka yonsi, Leza wa ina Izlaeli wavwanga wati, “Lundini impolelwa zinu zyakoca apa mpolelwa na zyuze, mulye inyama. 
Pano lino nafumizye ivikolwe vinu mu Eguputo, ntayanenyile nanti cimwi nupya ntayapiile ni sunde apa mpolelwa zyakoca na pa mpolelwa zyuze zyasyala. 
Lelo nayapile ilamulo lii lyakuti, mwayela amazwi yane, pakuti nje Leza winu nga namwe mulaya antu yane. Nupya mwapita umu nzila zyonsi zino nkumulanga, alino mulaya nu longo. 
Lelo yakanyile ukunguvwa nanti ukuteya amatwi. Yalondelelanga ulunkumbwa lwamu myenzo yao iipe. Yene yamfutatile yakana nu kumfutatukila. 
Ukutandikila sile pa wanda uno ivikolwe vinu vyafumile umu Eguputo ukufika ni lelo kwene, nemo natwalilile ukumutumila aomvi yane, yakasema. 
Lelo yene yakanyile uku nguvwa nanti ukusakamala. Mu cifulo cakwe cico, yene yatonkomalike sile insingo zyao, nu kwifya ukuluta na pa vikolwe vyao. 
Acino wemo nanti umayanena amazwi yaa yonsi, yatalakuuvwa awe. Ulayaama, lelo yatalazumila awe. 
Caleka kayanene uti, ‘Luu luli luko luno lutayela Yawe Leza wao, luno lutazumile ukusundwa pa kuvunukwa kwakwelo. Cumi calowa, cisilandwa nanti ukulandwa.’”
Losyini, mwe ina Yelusalemu.
“Antu yakwe Yuda yatiyacita iviipe pa manso yane. Ivyalanda ne Yawe. Yene yatiyika ivyauwelewele vyao, ivya muselu mu Ng'anda yane ikulu nu kuikowezya. 
 Nupya yatiyakuula incende umwa kumpepela mwenemo mu Cifoloma ca Beni Hinomu, umwakuti yaocelamo ana yao aonsi na anaci. Icintu cino ntatazile njanena, cino citatazile ciza nu mu mano yane. 
Acino amanda yaliza lino yatalaama izina lyakuti Tofeti nanti Cifoloma ca Beni Hinomu. Lelo yalaama yati Cifoloma ca Kufyulilamo, pamulandu wakuti yalaziikamo afwe mu Tofeti mpaka ni ncende iluulila. 
Ni vyala vya antu yayo vilaliwa uku vyunyi vyamu lwelele ni nyama zya mpanga, nga kutalaya uwakuvizinga. 
 Ndamyalalika amu misumba yakwe Yuda nu mu miseo yamu Yelusalemu, impooma zya luzango ni nsansa alino ni zwi lyakwe siwinga na nawinga pano impanga ilasansamuka.”
Yawe wavwanga wati, “Umu manda yaya amafupa yakwe yamwene aku Yuda, na mafupa ya ntunguluzi, na mafupa yakwe yakasema na aikazi amu Yelusalemu yalafumiziwa mu malindi yao. 
Mu cifulo cakuti yakonganikwe nu kuzikwa, amafupa yao yalaya wakwe citindi uwatatulumana pa musili. Yene yalaanikwa ku kasanya, ku mwezi nu ku ntanda, uku vintu kwene vivyo vino yatemilwe ukutumikila, vino yakalondela nu kuuzya kuno vili nga nu kuvipepa. Kutalaya uwakuyakolonganika nu kuyaziika. Yalikala pa musili wa muvundo. 
Alino asyala yano yalapusuka ku luko kwene lulo ulwipe yalatemwa imfwa kuluta ukuya nu umi, ukuli konsi kuno ndayazingila. Vii ivyalanda Yawe Wamaka Yonsi.”
Yawe anena kuti nene antu yakwe inti, “Uzye lino umwi wapona atange akatuke nupya? Na wino waponga inzila, uzye atange aweluluke nupya? 
Uzye pacani cino antu yaa yamfutatila? Yene yanyinyinda sile ku vyaufi ukwaula kuweluluka. 
Ninkutikila awe cumi ntange nuvwe kuno yakulanda vyampomvu. Kusi nanti wenga wino watazenzuka ku uyi wakwe, wakuti avwange ati, ‘Uzye icani cino nacita?’ Yonsi pyu yali sile apumboke nu kulondela inzila zyao kwati i mfwalasi ino yalucocoma umu nkondo. 
Nanti sile amazela mu lwelele yakamanya insita iyapimwa. Ivipeele, utumimbi ni ngoli, navyo kwene vikasunga insita izili nu kwiza. Lelo antu yane yaa yatamanya vino ne Yawe napingula. 
Uzye mungalanda uli ukuti mwemwe yamano nupya mwakwata na masunde ya Mwene. Silolini vino amasunde yasenulwa na yakalemba incenjezi. 
Antu inu aamano insonyi zilayalema. Yalazewana nu kulemwa mu lukose. Na yayo akasuula Yawe, ale lyene amano yao ivyani vino yakayatumbwila? 
Icaleka indapeela aci yao kuli yauze, ni vyalo vyao kuli yakacimvya ya mpanga. Pano yonsi sile, anono na akalamba, ukutandikila kuli yakasema ukufika kuli yasimapepo yacita ucenjezi uwiipisye. 
 Yene yakanyepela icilonda ca muntu wane umu kusakaizya, ala yakuti, ‘Ulongo, ulongo, nalino kusi ulongo. 
Insonyi zilinzile kuyalema apa vicitwa vyao iviipe, ivya lupato. Lelo camupamba yene yasyauvwa insonyi, awe. Icaleka fwandi yalapona pamwi na ali nu kupona. Lelo ndiza njavunuke, yalasumbwa pansi.’ ” Ivyalanda ne Yawe.
Yawe wavwanga wati, “Nalondesyanga ku kolonganika antu yane ndi vino umulimi akakoozya ivyakulya. Lelo yene yakoline wa mutingi usi na matingi, wa musamvu usi na masamvu. Na mafwa kwene yumila kumwi. Caleka natinzumilizya ainamasi kuti yapoke icalo.”
Antu yakwe Leza yuzya yati, “Uzye pacani cino twikala ukwaula kucita cimwi? Konganini, tulungame ku misumba ya malinga, akuno tukafwile. Pano Yawe Leza witu akulonda kutulovya nu kutumwesya amanzi yausungu, pamulandu wakuti twifya kunoli. 
Twapaalilanga ulongo, lelo tutalola icisuma nanti cimwi. Twalolelanga ukupola, lelo kwiza sile intete izikalamba. 
Ukufuteka kwa mfwalasi zya anisi yao kuuvwika ukufuma kuli Dani. Ni cilulumo cakwe yacipambasi ya mfwalasi yano yakulila catensya impanga yonsi. Anisi itu yiza ku konona impanga itu kumwi na vyonsi ivyaya mwenemo, ni misumba itu kumwi na ikazi ya mwenemo.”
Yawe nawe ati, “Lolini namamutumila inzoka, yacipili yano mutange mulesye ku wanga uli onsi. Yene yalamulumola nu kupola mutalapola, awe. Ivyalanda ne Yawe.”
Iyee mwe, ala ulanda wane utangasila.
Si kutikini! Umu mpanga yonsi kwene,
Antu nayo ali pakutaizya iyati,
Lyene nemo ne Yelemiya ala cikumbaya wakwe cimwi ku mwenzo
Uzye mu mpanga ya Gileadi umulembo wasila?
Cange cizipe umutwe wane iwuya cifula ca manzi,
Lelo kwene ningatemwisya ukuzanako incende imwi umu lwanga,
Lyonsi sile yene yatemwa ukusomba vyaufi.
“Umuntu wensi alinzile wasopa cuza wakwe,
Yonsi yakatumpwilana sile na auze.
Yene yakomela sile ukucita vyaukakasi
Caleka pamulandu wakwe cico Yawe Wamaka yonsi wavwanga wati,
Indimi zyao zyakolana wa nceto izyaulembe,
Uzye kwene nemo ntalayavunuka apa vintu vivyo viipe?
Alino ne Yelemiya mvwanga inti,
Yawe nawe avwanga ati,
Alino lyene nuzya inti, “We Yawe uzye pacani cino impanga yononekela vii nu kuumalala wa lwanga, cakuti mwakana ukusyala nanti umuntu uwakupita mwenemo? Uzye aweni angakwata amano akumanya icintu cii muno calola? Uzye akuli weni kuno walondolola icintu cico pakuti nawe anganena auze?”
Yawe nawe angasuka ati, “Icaticilenga kuti cii cicitike umulandu wakuti antu yane yatiyasuula amasunde yane yano nayapeela. Yene yasinjeela awe, nupya yasicita na vino nayanenyile ukucita. 
Nemo yantalamila nupya yakupepa na tuleza utuluwi twakwe Baali, ndi muno ivikolwe vyao vyayasambilizye ukucita. 
Acino wemo unguvwe, uvwe vino namacita ne Yawe Wamaka yonsi, Leza wa ina Izlaeli. Namaliisya antu yane ivilule, namayamwesya na manzi umuli sumu. 
Namayasalanganyizizya umu antu amu mitundu yuze ino alio nanti ivikolwe vyao vitatazile vyuvwe. Ndayatumila ivita vya anisi yao mpaka viyalovye.”
Yawe Wamaka yonsi wavwanga wati,
Antu nayo ali pakuvwanga yati,
Uvwini impooma zya antu mu Zioni,
Alino nani imvwanga inti,
Imfwa yatitwingilila umu mawindo itu
Ivyala vya antu vimaya sile monsi ntangali ntangali,
Yawe wavwanga wati,
  Ndi umwi akasi kuyuvwa,
Yawe nupya avwanga ati, “Insita imwi iliiza lino nemo ndavunuka antu yonsi, yano yasilamulwa sile uku mwili. Antu yaa yonsi yasilamulwa, lelo ukwaula kusunga upangano uno cimililanga. 
Antu yayo ali ina Eguputo, na ina Yuda, na ina Edomu, na ina Amoni, na ina Moabu nga na yonsi aikala mu lwanga, yano yakapela inkuuzu lwa pa mausyu yao. Kusi nanti wenga pa antu yaa nanti umwina Izlaeli kwene wino wasunga upangano wane.”
Mwe ina Izlaeli uvwini vino Yawe akumunena. 
Wene wavwanga wati,
Pasi pano intambi zya mitundu yuze, izyasilesile.
Alino yaemvya iciwaze kuli siluva na zaabu.
Utuluwi twa musango uu tukoline ni vintu vyakofezyako ivyunyi umu vyalo vya viimbi.
We Yawe, ala kutaya uwakolana nawe.
  Wewe uli Mwene wa mitundu yonsi.
Yonsi pano yapela atumpe nupya imbulisi.
Tuluwi twao yatupomela siluva ukufuma ku Tasyisyi
Lelo wemo Yawe, wewe uli Leza wacumi.
Mwe antu fwandi muyanene ukuti tuleza ututaumvile iyulu nanti insi, tulalowa. Tutalatala tuvwike muno nsi awe.
Yawe aliwe wapanzile insi ku maka yakwe,
Lino wene wapeela ilamulo, amanzi nayo yacita cilulumo kwiyulu.
Cico cikapezya antu amano, yaposiwa nu kucuvwa.
Twene utwaciwelewele sile nupya twasuulwa.
Leza wakwe Yakobo atakoline nato.
Mwe antu amu Yelusalemu mwazanzwa! Nyepini iviya.
Yawe Leza wasya amuvwintile kutali ni mpanga ii.
Antu amu Yelusalemu yapunda yati,
Amataalu itu yatiyononeka.
Nani ali pakwasuka inti, “Intunguluzi zitu izitumpe.
Uvwini kuno! Malamulo asuma yiza!
“Yawe Leza wamanya ukuti umuntu atange aisolwele umweneco uyo wakwe.
Tukalipile sile swe antu yako we Yawe,
Twala ukali wako ku antu amu mutundu uno usikupepa,
Yawe wanenyile ati, 
“Uvwa amazwi aupangano. Alino unene antu amu Yuda nu mu Yelusalemu 
ukuti ne Yawe Leza wa ina Izlaeli natiniika ulutipu apa muntu wensi wino asiyela amazwi aupangano uu. 
Amazwi ali yamwi kwene yano nanenyile ni vikolwe vyao lino navifumizye mu Eguputo, impanga iyakoline wi lungu lya moto. Nayanenyile ukuti ndi yayela, lyene yalaya antu yane nga nani ndaya Leza wao 
Lyene ndasunga nu ulayo wane uno nalavile ivikolwe vyao ukuti ndayapeela impanga ya cuma nupya ivunde ino yakweti na ndakai.”
Lyene Yawe avwanga kunondi ati, “Yanga ku misumba yaku Yuda nu mu misolo yamu Yelusalemu. Kuume imbila yane kuku, unene antu yuvwe amazwi aupangano uu nu kuyalondela. 
Pano ukufuma sile lino nafumizye ivikolwe vyao mu Eguputo, nayasopesizye wakwe cimwi ukuyela amazwi yane. Ukufika sile na pilelo nemo natwalilila ukusopa antu yane. 
Lelo yene yasi yakuuvwa foo nanti ukuyeela. Yonsi pyu pasi pakuumalala nu kwifya lyonsi. Nemo nayakonkomezizye ukuyela upangano wane. Lelo yene yakana. Ali cino nani natinjaletela ukuvunukwa yonsi yano yalembwa mu upangano uu.”
Alino lyene Yawe avwanga kunondi ati, “Antu amu Yuda na ikazi amu Yelusalemu yatiyumana akapi yansangukila. 
Yatiyasenukila ku maifyo ya vikolwe vyao ndi vino vyene vyakanyile kulondela amazwi yane. Lyene nayo ali vino yakucita. Yene yakupepa tuleza tuze. Aina Izlaeli kumwi na Ayuda yonona upangano uno napangine ni vikolwe vyao. 
Caleka lyene ne Yawe nkuyasoka ukuti namayaletela uononyi, nupya yene yatalutuka awe. Yamatangi ndi yalaizya tutulwe, nemo nsikwikangako amano. 
Lyene antu amu Yuda nu mu Yelusalemu yamayanga kuli tuleza tuno yakaocela impolelwa. Lelo kusi nanti cimwi cino tulayazwilizya lino uzanzo wayaponela. 
Utuluwi kwene tuno antu amu Yuda yakwata twalingana ni misumba ino yakwata, nga aikazi amu Yelusalemu nayo yakuula utuvuwa utwakutuulila Baali impolelwa, kaleza kapupane, nato twalingana sile ni miseo yamu musumba kwene uu. 
Alino cino fwandi wemo we Yelemiya utezya ukupapatilako antu yayo. Utanguzya nanti cimwi cakuti njacitile. Lelo yamaculanga nemo ntakusumbanga kweneko amano nanti yangalaizya uli tutulwe.”
Nupya Yawe avwanga ati, “Antu yano nemo natemwa ali antu yano yakucita ivintu viipe. Uzye insambu cii zino yakweti izyakuya mu Ng'anda yane ikulu? Uzye yene mu mano yao yakwelenganya ukuti ukulaya amalayo nu kutuula impolelwa ali vino vingayapususya ku uzanzo? Uzye cico cingayasansamusya? 
Apa mpiti nemo natazile njama ukuti umuolivi umwi uvunde amafwa nupya uno wakopoka ni viseekwa umwisika ivisuma. Lelo apilelo pene namalepuka sile wa nkuwa. Namaoca amafwa alembe nu kukontola ni nsala zyonsi zyakweo.
“Anene kwene ne Yawe Wamaka yonsi nalemile Ayuda na ina Izlaeli wa mutingi. Apilelo pene namayazanza. Aeneco kwene yamailetetela pamulandu nu uyi wao, pano alio kwene yalenzile kuti insoke pamulandu wakutuula Baali impolelwa.”
Yawe wamanyisizye calimwi umulandu uwipe uno anisi yane yalondanga kunkoma. 
Nemo natontelile wa kana ka mfwele kano yakutwala ku kufyula. Nemo ntamanyile ukuti anene yakupangila ukuncita cimwi ala yakuti, “Mwe, lekini tukome Yelemiya, tumusinde wa cimuti cino cafikila apa nsita ya kulemba. Katumukome pakuti kutaca kuye nanti umwi uwa kumwiusya nupya.”
Alino lyene nani impepa kuli Yawe inti, “Iye we Yawe Wamaka yonsi, wewe Mwene wino akalungika pa kuputula imilandu. Wemo ukaceceta vino antu yakwelenganya na vino yakuuvwa mu myenzo yao. Leka nemo indoleko kuno ukulandula pa antu yaa, pano nemo umulandu uu natuula kunuli.”
Aonsi amu Anatoti yano yalondanga kukoma ne Yelemiya ala yakunena yati, “Ndi cakuti watwalilila ukusema mwi zina lyakwe Yawe, lyene tumakukoma.” 
Caleka Yawe wavwanga ati, “Nemo ndayavunuka! Alumendo yao yalakomwa ku nkondo. Na ana yao yalafwa ku nzala. 
Insita ndi yaca yafika ino nemo nteyanyizizye ukufulula aina Anatoti, awe cumi kutalasyala nanti wenga.”
Yawe nemo nga natuula umulandu kunuli, awewe ukalungamika. Lelo nemo indi na cimwi icakuuzya kunuli, pamulandu nu ulungami. Uzye kwene icani cino antu aipe nayo yakalolela ulongo? Uzye pacani cino incenjezi zya antu zikaikalila ku matwi cele? 
Wemo wewe kwene ukayalema wa milemo. Nayo ali pakutamba wa misisi, iyakula yasuka yaseeka ni viseekwa. Kuvwanga kwene, awe cumi yakavwanga usaka usaka. Lelo ukuti yakusumbeko amano, awe kwene foo. 
Lelo wemo Yawe wamanya, nupya ukalola vino nkacita na vino nakutemwa. Antu yaa aipe, wemo uyatintanye wa mfwele zino yakutwala ku kukomwa. Yawakilile mpaka uwanda wa kukomwa uce usuke ufike. 
Uzye ukuumalala kwa mpanga itu kulasila lilaci? Ukuuma kwi sote mu vyalo vitu nako kulasila lilaci? Inyama zikufwa, ivyunyi navyo vikufwila sile pamulandu nu uyi wa antu aikala muno mpanga. Pano yene yakalola kwati wemo usyalola vino yakacita.
Yawe nawe ali pakuvwanga ati, “We Yelemiya ndi cakuti wemo watonta ukucimvyanya na antu, ale lelo fwandi mungazingana uli ni mfwalasi? Ndi cakuti waposiwa kusimula mu mpanga itambalale, uzye lyene ungaca usimule uli umu misitu yamu Yodani? 
Ala na anyonko kwene amu lupwa lwako nayo yalakutazyela. Yene yaluminkana ni umba ililiza ku kukulwisya. Acino fwandi utayalondelezya nanti angala yakuvwanga amazwi yakwe ucuza.”
Yawe walanda wati, “Natintazyela antu yane. Ninkana umutundu wane usololwe. Nasumba antu yane akundwe mu makasa ya anisi yao. 
Antu yane asololwe yatiyamfutatila, kwati a yacisama mu mutengo vino yakung'anzila. Ali cino nani ninjapata. 
Antu yane asololwe yakoline wa cunyi cino yatiyazanza konsikonsi uku makozi. Lyene yakwama ni nyama zyonsi izya mpanga kuti zize ziilyokezye. 
Yakateeka aingi amu mpanga zyuze yatiyonona icalo cane ca matingi. Impanga yane ino itaizipila yatiyaisangula wa lwanga. 
Yatiyaisangula wa lwanga, lino nani nkuilolela. Impanga yonsi yatisanguka wa lwanga nu wakuti aisakamale kusi. 
Antu yali yacilinganya imilundu yonsi yamu lwanga nu kwiza mu kuzanza impanga ii. Nemo ninjakatusizya inkondo ya konona impanga yonsi. Kusi nanti wenga wino amasyala aikalile umweneco ku matwi cele. 
Antu yane yatovya ingano, lelo yamazombola sile ivikona. Yaombesya apa maka, lelo yaicuzya sile. Apa mulandu ni cipyu cane ivyakulya vyakana.”
Nupya Yawe avwanga ati, “Nemo indi penepo na vimwi vyakulanda pa lwa antu aipe ainipamba yakwe Izlaeli. Ala antu yayo yonona impanga ino ne mweneco napiile ku antu yane aina Izlaeli. Antu yayo nemo ndayafumya umu mpanga zyao. Yalaya wa muti uno yatukula, alino ndapususya aina Yuda. 
Lelo alala lino nayafumyamo, ndayakwatila uluse, ndawezya na cila muntu uku mpanga yakumwao nu mu vifoloma vyao. 
Antu yayo ndi cakuti yaca yapokelela upefi wa antu yane, nu kulapa yalapa umulapo yati, ‘Leza andye, yata nu kupepa Baali ndi vino yasambilizye antu yane ukulapa mwi zina lyakwe Baali, ale lyene nayo kwene yalaya pamwi na antu yane. 
Lelo ndi cakuti uluko lumwi lwa antu yamwi lwakana ukuyela, lyene ale ndalutukulula nu kulonona mpaka lulowelele. Endi, anene ne Yawe navwanga.’ ”
Yawe avwanga kunondi ati, “Yanga ukakale umusipi wa nsalu yakuindizya, uizwale nu mu musana. Utakezye kuituwika mu manzi.” 
Fwandi nani ali vino nacisile umu kulondela amazwi ya Mwene. 
Nupya kwene Yawe avwanga kunondi ati, 
“Yanga ku Luzi lwa Yufulate, uye ukafise umuindi mu vipongo vya mawe. 
Nani ali vino ncita, inja mfisa umuindi uku Yufulate ndi muno Yawe watanenela.”
Walanga papita amanda avule, Yawe avwanga kunondi ati, “Yanga ku Yufulate, uye ukafisulule insalu zino nakunenyile ukuyafisa kweneko.” 
Nani ali pakuya ku Yufulate, ntandika nu kulonda pano nafisile. Awe mukwai inzizana. Lelo lino nazilolekesya, ndola ukuti zyononeka zitangazwalwa nupya.
Alino nupya Yawe avwanga kunondi ati, 
“Umu musango kwene ndi uu, nemo ndamala ivilumba ku ina Izlaeli ni vya antu aku Yuda. 
Antu ya aipe, nupya yene yakakana nu kuyela amazwi yane. Yene yatalama nupya yakomela sile ukwifya. Yakapepa utuluwi, tuleza tuze tuze sile nupya atuno yakatumikila. Ali cino fwandi nayo kwene yalakolana ni nsalu kwene zizyo, zino antu yatange yazizwale nupya. 
Pano ndi vikwene vino insalu zya kuindila zikapapatila ku musana wa muntu, ali vino nani kwene nkalonda ukuti aina Izlaeli yonsi na ina Yuda yandemasye. Apakuti yaye antu yane, yalenga na antu yauze yandumbanya nu kuncindika. Lelo icamupamba cico cene antu yane yasicilonda.”
Yawe walanda wati, “We muntu we Yelemiya, nena aina Izlaeli ukuti yazuzye inkolo zyonsi na waini. Alino ndi yakuuzya yati, ‘Uzye tutamanyile ukuti umu nkolo zyonsi mulinzile mwazula waini?’ 
Lyene uyaasuke uti, ‘Nemo ne Yawe indamwesya antu amuno mpanga waini, mpaka sile yace yakoleke. Calola mukuti yano ndamwesya a yamwene, amu mupanda wakwe Davidi, yasimapepo na yakasema ukwikapo na ina Yelusalemu yonsi. 
Lyene ndatola yaisi na ana yao nkayapumanye wa nkolo. Nemo ntalayuvwila nu luse foo. Ntaluvwa ulanda nanti sile uluse. Ndayalovya pyu.’ ”
Mwe ina Izlaeli mwe, ala tiini ivilumba vinu! Muvwikisye ningo, pano ne Mwene anene nkuvwanga. 
Mwacindika Yawe Leza winu lino atacili waleta akalanda. Lino mwemo mutacili mutandike ukuipumola uku myamba pamulandu ni mfinzi. Lino uluswepo luno mwemo mukalolela atacili walusangula luye imfinzi. 
Ndi cakuti mwemo musyakumuvwa, nemo ale namalililanga mu umfisolo. Apamulandu wa vilumba vinu, namalilisya wakwe cimwi cakuti na misonzi yamalukutanga. Apamulandu sile wakuti antu ya Mwene yatiyasendwa mu uzya.
Lyene Yawe avwanga kunondi ati, “Nena umwene nga unene na nyina kwene, namwene ukuti yasenke apa vilimba vyao vya wene. Pasi pano ivilongwe vyao vya wene iviyembe vyativipona ku mitwe yao.” 
“Imisumba yamu Negebu yalailizizya nga kusi nanti wenga angapeka. Antu yonsi amu Yuda yatiyasendwa ku uzya.”
Mwe ina Yelusalemu, tumpulini amanso mulole! Anisi inu ayayo yakufuma ku kayeya. Uzye antu yano mwemwe mukasunga yali kwi, yano mwakwatila cilumba? 
Uzye lyene mulalanda uli lino antu kwene yayo yalamufutuka yatandike nu kumuteeka, antu yano mwelenganyanga ukuti ali yacuza inu? Kwene cilamuwaya vivi kwene vino umwanaci akauvwa apakulela. 
Lino mulaayuzya mweisikulu muti, “Uzye pacani cino icintu cii catuponela?” Ala apamulandu wa maifyo inu aingi ali cino yalepolela insalu apa kumuzula nu kumulema apa maka? 
Uzye umwina Kusyi angasenula inkanda yakwe? Nanti uzye inangu ingasenula amaala yakweyo? Ndi cingaya vivyo ale lyene namwe kwene mwemuno mwikalila ukucita vya winyi mungata ukucita iviipe mutandike nu kucita visuma. 
Ala mwemo yayame Yawe alamwelulula wakwe cungu. Mulasendwa nu muza uno ukafuma mu lwanga. 
Yawe walanda ukuti lilyo lili syamo ililamuponela. Vili vino wene wapingula ukumucita, pamulandu wakuti mwemo mwamufutatila nu kutaila mu tuluwi tuleza twaufi. 
Yawe Leza umweneco aliwe alamuzula insalu, tale mukafyatoka tupu mukuvwe ni nsonyi. 
Wene wailolela kuno mukucita ivintu vino wapata. Umu myamba nu mu vyalo ali muno mukalondelela utuluwi, tuleza twa inamasi, ndi vino umonsi akacita wino akukumbwa umuci wa muze, ndi vino mfwalasi yakalume ikacita apakukokomela iya kaci. Kalanda kuno muli mwe ina Yelusalemu! Uzye alilaci lino mulakondolwa?
Yawe anena ne Yelemiya pamulandu ni cilala ati, 
“Impanga ya Yuda ili mu malanda ni misumba ya iko ikufwa, na ikazi yamwenemo yakwalangana sile ku ucuzi. Mu Yelusalemu namo kwene muli impooma. 
Akama yakutuma aomvi yao ku kuyatapila amanzi, nayo akula yaya ku vifula, yazana mu vifula musi amanzi. Lyene nayo ali pakuweluluka kweneko ni nsembo umwaula amanzi. Cintu cii iciyatovola nu kuyavulunganya, cakuti yavimba insalu apa manso. 
Imisili yatiyumalala nu kulangoka pamulandu wakuti imvula kusi umu mpanga. Alimi nayo uku mwenzo kwatikufita nga yatiyavimba ni nsalu apa manso. 
Umu mutengo namo mpombo watasya akana kano aivyalile pamulandu wakuti kusi umulemvwe. 
Yapunda ya mpanga nayo yaimi apa twamba ala yakwasela sile wakwe yankusa. Yene yatiyafonka nu mu manso pamulandu wakuulilwa vyakulya.”
Antu yane yakundilila, yati,
Awewe sile wenga wemuno aina Izlaeli yakupaalila munuli.
Pacani cino wayela wa muntu uwataulizya amano,
Yawe nawe aasuka ati, “Antu yane yatemwisya ku lulumba, yene yasikaanya yakampingu yao. Ali cino ne Yawe nakana ukuyazengela. Nkaiusya ivinzulunzulu vyao, nga ndayavunuka apa kwifya kwao.”
Lyene Yawe anena nupya ati, “Utakezye ukumpapata kuti nazwilizye antu yaa. 
Pasi pano nanti yangata ukulya, nemo ntange nuvwe inkuuta zyao. Nupya nanti yangandetela amawila yakoca na mawila ya mbezu, nemo ntalazangila munoyali awe. Lelo ndayakomola ku lupanga, ku cipowe nu ku ndwala.”
Lelo nani naasuka inti, “We Yawe Simwandalali, umanyile ukuti yakasema yakunena antu yati umu mpanga mutalapona inkondo nanti cipowe, pamulandu wakuti wayalaya ukuti mulaya sile icituku.”
Lyene Yawe aasuka ati, “Ala yakasema yayo yakusema sile vyaufi umwi zina lyane. Asi nene nayatumile, awe. Ntayapiile ilamulo lyakulanda nanti izwi lyonga kunoyali. Ala vilolwa vino yene yamusemela ivyaufi nu kusowela kwao ukwa vintu vyauwelewele sile vino yakalola.
“Nemo nkukunena we Yelemiya vino nemo nasya ncite ku antu yayo yakasema yano nemo ntatala natuma, yayo akalanda vino nemo ntayanenyile. Yene yakalanda ukuti kutalapona inkondo nanti icipowe umu mpanga ii. Ala nemo ndayakoma uku lupanga nu ku cipowe. 
Nupya antu yano yakasemelako yalasumbwa umu miseo yamu Yelusalemu. Lilyo ale yatiyafwa ntangali ntangali uku lupanga nu kucipowe nu wakuyaziika aluula. Vintu vii vilacitikila alio na aci yao, ana yao aonsi na anaci kwene. Pano ndalandula uyi apa uyi wao.”
Yawe wampile ilamulo lyakunena antu pamulandu nu ulanda uno nakweti nga nani inti,
Akula naya umu mpanga,
We Yawe uzye watututazyela sile swe ina Yuda?
Ala swemo lyene twailongwela amaifyo itu,
Si ungala wiusye vino watulaya, utatusuula foo.
Uzye kwaya akaluwi nanti konga pali tuleza twa inamasi kano kangatuletela imvula?
  Lyene Yawe avwanga kunondi ati, “Nanti angala Mose na Samueli yangimilila apa manso yane nu kupapata, nemo ntange nezye ukuuvwila antu yaa uluse. Wemo uyazingile sile ukutali uleke yapita. 
Ndi cakuti yakuuzya kuno yangalungama, uyanene ukuti Yawe wati,
“Mu cumi anene ne Yawe nayapingwilile imikosi ii ini, kuti iyaponele. Yalayakoma na yasimbwa yalatakanya ivyala vyao. Ivyunyi navyo vilayakompola ni nyama zya mpanga zilalya ivilasyalako. 
 Nupya ndalenga ukuti antu yonsi panonsi yaizakazila sile uku ntete apa kulola ivintu vivyo, pamulandu wa vintu viipe vino Manase umwana umonsi wakwe Hezekiya wacisile mu Yelusalemu lino wali umwene waku Yuda.”
Yawe akuti,
Mwemo mwankana.
Ndayulula nu mutumpulo
Yamukamfwilwa yao yatiyavulilako umu mpanga ilya,
Nyina wi kwata cinimbali alazyenguka,
Kalanda kunondi! Uzye icani cino mayo wamvyalile? Nemo nkulemanila nu kupazyana nu muntu wensi mu mpanga ii. Nsiazimisya nanti ukwazima impiya. Lelo antu yonsi yakantipwila. 
Yawe, sileka ivitipu vyao vyonsi vimponele ndi cakuti nsikutumikila ningo, nu kupapatila anisi yane umu nsita ino intazi na malanda vyayaponile. 
Uzye kungaya umuntu angavuna icela cino cafuma ku katutu, cino catikinkanyiziwa nu mukuwa?
Yawe avwanga kunondi ati, “Ndatuma anisi kuti yasampe ivyuma vya antu yane, pakuti njavunuke apa maifyo yano yacita mu mpanga yonsi. 
Ndaleka kuti yaye azya ya anisi yao mu mpanga ino yatamanya, pamulandu wakuti ukali wane ukoline wa moto, nupya ulafuluma amanda pe.”
Lyene inti, “We Yawe, cico cene wacimanya. Uwanjiusya nu kungazwilizya. Uwandandwila kuli yayo akanzunya. Wemo usisoka zuwa, acino utaleka yankome. Waiusya ukuti nemo nkutukwa pamulandu wako. 
Wemo wavwanzile kunondi nga nani intezya amazwi yako yonsi. Nene wakwako, we Yawe Leza Wamaka yonsi, na mazwi yako ali luzango ni nsansa zyane. 
Ntatala nazangila ukwikala mwiumba lya antu ya misowe, nanti ukusekaseka pamwi nayo. Lelo apa kuyela ilamulo lyako, nikalanga sile nenga nupya umusoke. 
Uzye lyene pacani cino nkalu kucululuka? Uzye pacani cino vilonda vyane vyalengela ukupola? Uzye ukulonda kuti uye kunondi wa luzi lwa ucenjezi, ulwa manzi akansomba?”
Caleka Yawe avwanga ati, “Ndi cakuti waweluluka kunondi, ndakuwezya ku mulimo wakuntumikila. Ndi cakuti walanda vyampomvu, ivisi vyasilesile, lyene ulaya wa mulomo wane. Antu yaa yalaweluluka kunuli, lelo wemo citalinzile ukuya kunoyali. 
Ndakulenga kuti uye ilinga lya maka, ilya mukuwa, lya kukucingilila ku mutundu uu. Yene yalakulwisya, lelo yalaposiwa ku kucimvya pano ndaya nawe apa kukutaasya nu kukuwaka. 
Ndakutuula ku makasa ya aipe nupya akakate.”
Nupya kwene Yawe avwanga kunondi ati, 
“Utatwala umwanaci nanti ukuvyala ana aonsi na anaci mu ncende ii.” 
Pasi pano apa ana anaci nanti aonsi alavyalilwa mu ncende ii, kumwi na yaisi na yanyina, 
yalafwa imfwa ya ndwala ziipisye. Kutalaya wakuyalosya nanti ukuyaziika. Yalalala wa muvundo mu musili. Yalalowa ku lupanga nu ku cipowe. Ivyala vyao vilaya ivyakulya vya vyunyi vyamu lwelele ni vilyanyi vyamu mpanga.
Pano Yawe wavwanga wati, “Mutezya ukwingila mu ng'anda muno yakulosya. Mutezya ukuliila cakulya pamwi nayo nanti ukuyatekezya imyenzo, pano ni mfumya ulongo lwane kunoyali. Nimfumya usuma wane nu luse lwane kunoyali. Ivyalanda ne Yawe. 
Akama na apina yalafwa mu mpanga kwene ii, lelo kusi umwi alayazika nanti kuyalosya, nanti uwakuicemba nanti ukupela ulukuzu apamulandu wao. 
Kutalaya nanti wenga uwakumokwela umukate kuli yano yakulosya apakuyatekezya umwenzo pali yano afwililwe. Kutalaya nanti wenga wakumumwesya amanzi akumutonsya ku mwenzo apa kulosya isi nanti nyina.”
Nupya utakezye ukwingila mu ng'anda ya maliila. Utakezye kwikala nu kulya nu kumwa pamwi nayo. 
 Pano Yawe Wamaka yonsi, Leza wa ina Izlaeli wavwanga wati, “Lola ndafumya umu ncende ii, apa manso inu izwi lya nseko ni izwi lya nsansa, izwi lyakwe siwinga ni zwi lyakwe nawinga.
“Lino ulanena umutundu uu amazwi yaa yonsi, nayo yalakuuzya yati, ‘Uzye pacani cino Yawe watusowelela ulanda utaikulila vii? Uzye umulandu cii uno twacita. Uzye uyi cii uno twacita kuli Yawe Leza witu?’ 
Lyene uce uyanene vino Yawe wavwanga wati, ‘Apamulandu wakuti ivikolwe vinu vyantazyezile nu kulondelela tuleza tuze, yatutumikilanga nu kutupepa.’ Yene yantazyezile nupya yatawasile amasunde yane. 
Lelo mwemo mwifya ukuluta yaso. Si lolini vino cila wenga akulondelela ulukumbwa lwa mwenzo wakwe wiipe, ukwaula nu kunguvwa foo. 
Ali cino namamusumbila kunzi ya mpanga ino itamanyika kunomuli na kuli yaso. Ali kuno mulaombela tuleza tuze, usiku nu musanya. Ntalamukwatila uluse awe.”
Nga lelo Umwene wavwanga wati, “Lola amanda yaliza lino yalata ukulapa yati, ‘Umwi zina lyakwe Leza waumi uwafumizye aina Izlaeli mu mpanga ya Eguputo.’ ” 
Lyene yalasenuka yalanda yati, “Umwi zina lyakwe Leza wa umi, wino wafumizye aina Izlaeli mu mpanga yaku katutu nu mu mpanga zyuze zyonsi muno yasalanganile. Pano ndayawezezya umu mpanga yao ino napiile ivikolwe vyao.”
Yawe walanda wati, “Ndatuma avuvi ya nswi nyanya, yano yalayalema wa nswi. Ndatuma na alumba avule, nga nayo yalayalunga mu myamba yonsi nu mu macele. 
Amanso yane yakaceceta vyonsi vino yakacita. Kusi nanti conga cino cafisama kunondi. Amaifyo yao yatange yutuke ku mulola wane. 
Ndayakalipila liili apa ukakasi wao na pa uyi wao, pano yatiyakowezya impanga yane ku tuluwi twao. Yatiyazuzyamo upyanyi wane ku vintu vya uwelewele ivyaunkolanya sile.”
We Yawe, we maka yane, we linga lyane, cakuzinamo cane mu wanda wa ulanda. Imitundu iliza kunuli, ukufuma ku mipaka ya mpanga ilalanda nu kuti, “Yatata yapyanyile ivyaufi utupu tupu, ivyaciwelewele, vyaula amaka. 
Uzye antu yangaipangila tuleza? Awe, ndi yacisile cico, ale lyene tutangaya a tuleza.”
Fwandi lyene ndayamanyisya calimwi amaka nu ulamba wane. Yene yalamanya ukuti nene indi Yawe.
Yawe Leza akuti, “Mwe antu amu Yuda, ala iifyo linu lyalembwa ku cilembelo ca cela. Lyene lyakololwa ku nsongo yi we lyakwe daimondi apa myenzo inu na pa mpembe zya tuvuwa twinu. 
Antu inu yakapepa pa tuvuwa na pa maunkolanya yano yakuulila kaleza kanaci ka Asyela, umwisika lyakwe cila cimuti icilembe, apa twamba papela, 
alino na papela ya mwamba usanzuke. Ivyuma vyako vyonsi vino mwatuulika ndaleka visampwe. Vilaya wa malipo apa maifyo inu muno mpanga yonsi. 
Mulafumbatula iminwe ku vyaupyanyi vino namupiile. Ndamucita azya ku anisi inu umu mpanga ino mutamanyile, pamulandu wa cipyu cane cino cikoline wa moto umuntazima.”
Nupya Yawe Leza avwanga ati,
Wene wakolana sile ni cipupa camu lwanga,
“Lelo walongo awiyo uwataila mu Mwene Leza,
  Wene waya wa muti uno walemwa ukuli amanzi
“Uzye aweni angatezya vyamu mwenzo wa muntu?
  Nene ne Yawe nkaceceta umwenzo wakwe cila muntu,
Umuntu wino akalonka icuma mu ucenjezi
Ing'anda itu ikulu yakwe Leza ikoline ni cilimba ca wene calulumbi,
Mwene, wewe uli upalilo wa ina Izlaeli.
Sungala ungazwe Mwene, uleke mpole, untuule uleke nkululwe, pano awewe we muno nkalumbanya.
Antu yakanena yati, “Ale izwi lya Mwene lili kwi? Kalifikiliziwe tuvwe!”
Lelo kwene asi nene nakupamvizye kuti ulete uononesi pano yali. Nupya asi nene nakumvilwe ukuyaletela uwanda wa ntazi. Wemo umanyile cii. Umanyile cino nalanda. 
Utezya uye icoopo kunondi, pano nemo nkazina munuli pa wanda wa kuzanzwa. 
Yano yakancuzya kayazewane, lelo utaleka kuti nemo nzewane. Si leka ingofyo ziyaponele, lelo nemo utangofya. Uyaletele uononesi nu kuyavungola.
Yawe avwanga kunondi ati, “We Yelemiya yanga ukimilile apa mpongolo ilya ino yakaama ukuti Impongolo ya Antu, ino yamwene amu Yuda yakapitilapo apa kwingila na pakufuma mu musumba. Alino nupya uye na pa mpongolo zyuze zyonsi zyamu Yelusalemu. 
Uye ukanene yamwene na antu yonsi amuno mpanga ya Yuda, nayauze yonsi akaikala mu Yelusalemu, yano yakapitila pa mpongolo zyuze zizi apa kuuvwa vino nemo nkuyanena. 
 Uyanene ukuti ndi cakuti yakulonda ukwikala ningo, yatalinzile ukusenda iciviya cimwi icinyome apa wanda wi Sabata. Yatalinzile ukupisya icinyome apa mpongolo zya musumba wa Yelusalemu. 
 Nanti ukufumya iciviya cinyome mu mang'anda yao apa wanda wi Sabata. Mutaezya ukuomba umulimo umwi apa wanda wi Sabata, pano wene uwanda umwi uwamuzilo. Mwemo mulinzile ukulinda ndi vino napiile ilamulo ku vikolwe vinu. 
Ivikolwe vyao vituvwile vino nemo navinenyile, vitasumvileko amano awe. Lelo vyatalime vyakanyile ukunguvwa nu kutontela amasunde yane.”
Ali cino fwandi Yawe walanda wati, “Nena antu yaa ukuti yalinzile kuyela masunde yane yonsi. Yatalinzile kusenda iciviya cinyome cili consi apa mpongolo zya musumba wa Yelusalemu pa wanda wi Sabata. Yalinzile kucindika wanda wi Sabata nu muzilo nupya yatalinzile kuombamo umulimo uli onsi. 
Alino lyene aene yao ni ntunguluzi yalingila pa mpongolo zya musumba wa Yelusalemu na maka ya kuteeka ali yamwi na yano Davidi wakweti. Aene kwene yayo pamwi ni ntunguluzi zizi, pamwi na antu aikazi amu Yuda na amu Yelusalemu yaliza ale yakwezile pa maceleta na pa mfwalasi, nga mu musumba wa Yelusalemu mulaya antu avule pee na pee. 
Alino nupya antu ukufuma mu misumba yamu Yuda nu mu misumba yazinguluka Yelusalemu, umu mpanga yakwe Benjamini, mu mpanga ya mwisika lya myamba yaku Negebu, ukwiza ku kutuula vya mawila yakoca ni mpolelwa, amawila ya mbezu nu ubani nga na mawila ya kutaizya. 
Lelo ndi cakuti mwala mwakana kunjela, ukuwaka wanda wi Sabata nu muzilo, nu kukana ingila pa mpongolo zyakwe Yelusalemu ni civiya apa wanda wi Sabata, lyene mulaleka noce impongolo zizyo uku moto uno ulamalila amang'anda acindame amu Yelusalemu ukwaula kuti uzime.”
Yawe avwanga kunondi ati, 
“Katuka, tentemukila ku ng'anda yakwe nakamata. Akuno umaya ukuvwe amazwi yane.” 
Caleka nani akuno ntentemukila, nga ndola nakuno akuomba umulimo wakwe. 
Ndi cakuti iciviya cino akumata caipa, wene aconona, nga amata cuze ndi muno yanakamata yakacitila.
Nupya kwene Yawe anena ati, 
“Mwe ina Izlaeli mwe, uzye nemo ntakwata insambu zyakucita kunomuli vino nakamata akacita ku mbulo? Silolini ivyaya imbulo mu minwe yakwe nakamata, ali vino namwe mwaya mu minwe yane. 
Ndi cakuti napingwila umutundu nanti uwene umwi ukuti namautukula nu kuongolola nu kuonona, 
lelo umutundu uno napingwilile vivyo wata ukwifya, lyene ningautezela apa uyi uno naupangile ukucita. 
Lelo ndi cakuti napingwila umutundu nanti uwene umwi nati ndaukuula nu kuusimpa, 
lelo umutundu uo ndi cakuti wacita iviipe apa manso yane, wakana nu kuuvwa ukwi zwi lyane, ale lyene ntaliusya apa usuma uno napangile ukuucitila. 
Ali cino wemo pitanga, yanga ukanene aku Yuda na ikazi yonsi amu Yelusalemu ukuti ne Yawe natinjateyanyizizya uyi, natinjapangila na mapange. Acino zenzukini cila wenga uku miyele inu iipe, cila muntu asenule imiyele yakwe iipe ni vicitwa vyakwe iviipe. 
Lelo yene yalaasuka yati, ‘Ala ukuicuzya sile! Tumatwalilila ukucita vino tukulonda. Cila wenga uwa munotuli amatwalilila nu kutalama kwa mwenzo wakwe.’ ”
Yawe akuti,
Uzye kungwi umutikame watala ata kuloleka
Lelo antu yane yanjilila.
Yasenula impanga icitumba,
Ndasalanganya antu yane inkolelo ya anisi yao,
Lyene antu yavwanga yati, “Izini mwe, muleke tuvwane ivyakufulula Yelemiya! Pano lyonsi kwene kumayanga yasimapepo akutusambilizya, na antu yamano akutupandako amano, nga na yakasema akusema ilandwe lyakwe Leza. Izini mwe, muleke tumupele imilandu, tute nu kuuvwa kuli vyonsi vino akulanda.”
Acino Yelemiya nawe ali pakupapatila kuli Yawe ati, “We Yawe uvwa vino nemo nkukupapata. Uvwa vino anisi yane yakumpangila. 
Uzye icumi, uyi ali cilambu ca pa usuma, apakuti yene avino yampangila? Iusya vino nemo nizile kunuli, ku kuyapapatilako, apakuti wemo utayafookela ukali ukali. 
Caleka we Yawe, sungala uleke ana yao yafwe ku cipowe, kayafwe nu ku nkondo. Leka aci yao yafwilwe ana na yaiya. Leka aonsi yafwe ku mpungo, na alumendo leka yafwe ku nkondo. 
Tumini iumba likasampe vyamu mang'anda yao mu kupumikizya. Uleke lyene mwauvwika impooma. Pano nemo yatiyanjimbila polowe umwakuti nize mponele mwenemo. Yatiyanteya ni vyakuti yize yandemeleko. 
Alino nawe kwene Yawe watumanya vii vyonsi vino yakupanga ukuti yangankoma. Utezya uyayelele uluse. Apa uyi wao onsi. Utezya ufute iviipe vyao. Yafwante pansi uyacimvye. Yacitepo cimwi apa nsita ino ucisosile.”
Yawe wanenyile ukuti inje nkakale umusazi onga. Anena nu kusenda penepo yacilolo yamwi akalamba na yasimapepo yamwi akalamba. 
 Nani injanena ukufumila pa mpongolo imwi, ino yasumbilangapo iviya. Anena ukuya nayo ku Cifoloma ca Hinomu. Kuku kwene ali kuno nali nu kuya uma imbila ku antu ino Yawe wali nu kunena. 
Fwandi nawe Yawe ali pakunena ukuti inene antu inti, “Mwe yamwene amu Yuda, na mwe ina Yelusalemu, siuvwini amazwi yakwe Yawe Wamaka yonsi, Leza wa ina Izlaeli. Wene akuti, ‘Nemo nasya ndete uononesi uo uno umawawatanga numu matwi ya antu yano yamauvwanga kweneko. 
Ndacita cico pamulandu wakuti antu yane yantazyela nu kukowezya incende ii pakupeela penepo impolelwa kuli tuleza tuze tuto tuno yene nanti vikolwe vyao nanti yamwene amu Yuda yatamanyilepo nanti cimwi. Yene yazuzya uwazi wa antu akaele umu ncende ii. 
Nupya yatiyakuulila Baali utuvuwa utwakocela penepo ana yao wa mpolelwa. Alino nemo ku mano yane citatala caya nakweneko icakuti yangocele ana yao wa mpolelwa. 
Ali cino lyene nemo ne Yawe nalanda ukuti insita imwi iliza, lino antu yalata ukwama incende ii yati Tofeti nanti Cifoloma ca Hinomu. Lelo ilaamwa ukuti Cifoloma ca Usalifi. 
Mu cifoloma kwene cico ali muno navulunginye amapange ya antu aku Yuda na aku Yelusalemu. Namaleka ukuti anisi yao yayacimvye umu nkondo, nu kuyakoma ali muno yayakomele. Namaleka ukuti ivyunyi ni vinyama vya mpanga ali vino vyalya ivyala vyao. 
Nupya namaonona umusumba uo cakuti yonsi yano yamapitanga mwenemo yaoopa nu kuzunguka kuli vyonsi vino vimacitika mwenemo. 
Anisi yao yano yalazinguluka umusumba nu kwezya kukoma antu aikazi yamwenemo. Yalalizizya umusumba cakuti antu ali mukasi kauko yalaalya auze kumwi na ana yao kwene.’ ”
Lyene nupya Yawe avwanga kunondi ati, “Tamola musazi apa manso ya antu yano tupisile nayo. 
Alino uyanene vino Yawe Wamaka yonsi watalanda, wati, ‘Ndonona antu yaa kumwi nu musumba kwene uu, nga nao ulaya wa musazi kwene uu utamoke uno utange ulimbwe nupya. Alino nu mu Tofeti kwene antu yamazikananga, pano kusi nakuze kuno yangayazika. 
Fwandi ali vino nemo namacitanga ku musumba uu kumwi na antu aikala mwenemo. Umusumba uu ndaucita wa musumba wa Tofeti. 
Amang'anda amu Yelusalemu nga na mang'anda yakwe yamwene amu Yuda kumwi na mang'anda yonsi yano yakafutumwilamo ubani apa mapaala yao, apakuti yafutumukila mwiyulu mupela, umuli intanda nupya muno yapongolwela waini kuli tuleza tuze, yonsi kwene yalakoweziwa. Yalaya akowele wa musumba wa Tofeti.’ ”
Lyene ne Yelemiya imfuma ku Tofeti, kuko kuno Yawe wantumile ku kukosola ilandwe. Alino inja nimilila mu musolo wa Ng'anda ikulu yakwe Leza nga nena antu yonsi 
ukuti Yawe Wamaka yonsi, Leza wa ina Izlaeli, watavwanga ati, “Nemo nasya indetele umusumba uu ni mizi yonsi iyaya umu mbalimbali, uononesi wa misango yonsi, uno nanenyile antu ukuti ndaleta pamulandu wakuti yene yatalama imyenzo nupya yasikulonda ukuvwa vino nkulanda.”
Lino simapepo Pasyuli umwana umonsi wakwe Imeli, uwali musika mukulu uwamu Ng'anda ikulu yakwe Leza, uvwa kuno ne Yelemiya nkusema ivintu vii, 
wene apeela ilamulo kuti yangume nu kunyepa mu minyololo apipi ni Mpongolo yakwe Benjamini ino yayela lwa papela ya Ng'anda ikulu yakwe Leza. 
Akatondo wanda walondelilepo, lino Pasyuli wasapula Yelemiya iminyololo, Yelemiya nawe ali pakumunena ati, “Yawe ataatemela wewe izina lyakuti Pasyuli, awe. Izina lino wakutemela ilyakuti ‘Magoli Misabibu’ 
Yawe umwisikulu watavwanga ati, ‘Wemo Pasyuli namakucita ingofyo kuli wemwisikulu na kuli yacuza yako kwene. Nu kuilolela ulailolela wemwisikulu kuno anisi yako yalakomola yacuza yako ku lupanga. Namaleka umwene waku Babiloni awino ateke antu yako amu mpanga ya Yuda. Yamwi alayasenda mu uzya uku Babiloni, nga yamwi nayo alayakoma. 
Namaleka na anisi yako yasampe ni vyuma vyonsi ivyaya mu musumba uno wa mpanga ya Yuda kumwi na vyonsi vyamutengo ivyaya mwenemo. Vyuma vyonsi vyakwe yamwene yalavisenda ku Babiloni. 
Nawe, Pasyuli, wewe kumwi na ang'anda yako kwene mulasendwa umu uzya ku Babiloni. Kuku akuno mulafwila nu kuzikwa, wewe kumwi na yacuza yako kwene yano wasemile vyaufi.’ ”
Iye mwe we Yawe!
Nemo lyonsi sile ndi navwanga, ala nkupunda
Lelo limwi ndi navwanga nati, “Awe mwe, nkanilile sile Yawe
Nemo nkuvwa kuno antu aingi yakutotozana,
Lelo we Yawe, wemo waya ku lusansa lwane, nupya wewe ilamba lyamaka,
Lelo we Yawe Wamaka yonsi,
Imbilini Yawe!
 Kautipwe uwanda uno navyalilwe penepo!
Atipwe umuntu wino wasansamwisye tata
Umuntu kwene wiyo kaye wa misumba kwene ilya
Pasi pano wene atankomile lino nali umu ndilwa yakwe mayo,
Uzye lyene pacani cino nemo navyalilwe?
Zedekiya umwene waku Yuda watumile Pasyuli umwana umonsi wakwe Malikiya nga na simapepo Zefaniya umwana umonsi wakwe Manase, kuli ne Yelemiya, na mazwi yaa akuti, 
“Twapapata mutuzizyeko kuli Yawe, pano lyene Nebukadineza umwene waku Babiloni ni vita vyakwe yakulwisya umusumba uu. Limwi lyene Yawe angatucitila ivizungusyo vimwi ivingapatikizya umwene Nebukadineza kuswilila.” 
Alino lyene Yawe avwanga kunondi nga nani nena antu yano yatumilwe kunondi 
kuti yanene Zedekiya ukuti Yawe, Leza wa ina Izlaeli, wavwanga wati, “Zedekiya, namacimvya ivita vyako vino vikulwisya umwene waku Babiloni ni vita vyakwe. Ndakolonganika ivyanzo vya vita vyako apakasi ka musumba. 
Nene nemweneco namaya kalwisya wa anisi yinu namaka yane yonsi, icipyu cane nu ukali wane onsi. 
Ndakomola wensi akaikala mu musumba uu. Antu kumwi ni nyama yalafwa uku mpungo. 
Alino wiyo wensi aalapusuka ku mpungo nu ku lupanga nga nu ku cipowe, wene alalemwa ku mwene Nebukadineza nu ku anisi yao yano yalayakoma. Yene yalakomolwa kunoli ku cilimi ca lupanga lwakwe. Atalasya penepo nanti wenga nupya atalayuvwila uluse foo.”
Alino nupya Yawe anena kuti mvwange ku antu amazwi yaa, inti, “Uvwini kuno! Ne Yawe nkumupeela ukusolola pakasi ka nzila ino ikatungulula ku umi nga ni nzila ino ikatungulula ku mfwa. 
Wiyo wensi wino alasyala mu musumba uu alafwa ku lupanga, ku cipowe nu ku mpungo. Lelo wiyo wensi wino alafuma mwenemo nu kucimbila aina Babiloni yano yati yauzinguluka, wene alapita ulumi nupya alapususya umi wakwe. 
Pano natinsumba amanso yane apa musumba uu apa kuuletela isyamo, asi syuko foo. Wene ulapelwa mu makasa ya mwene waku Babiloni, nawe alaoca uku moto. Ivyalanda Yawe.”
Nupya Yawe anena kuti nene ang'anda ya wene wakwe Yuda inti, “Uvwini ku mazwi yano ne Yawe nkulanda. 
Mwe amu mupanda wakwe Davidi. Mwacita vya ulungi cila katondo. Mwatuula wino yafyenga, wiyo wino yiila mu ucenjezi. Ndi mutangacita cico, ale lyene iviipe vino mukucita vilalenga ukuti ukali wane ukatuke nu kulunkuma wa moto uno kusi nanti wenga angauzimya. 
Ala awewe kwene, awewe nkulwisya we Yelusalemu we muno wikala apa sanzuke, wa ciliwe cino catumpuka apapela mu cifoloma. Lelo nemo ndalwisya mwemwe. Mwemo mukalanda muti kusi nanti wenga wino angamuzanza nanti kumwingilila mu vifulo vinu vya kuzinamo. 
Ndamuvunuka kulingana ni vicitwa vinu viipe vino mwacita. Ndasonteka umoto pa masano inu, nga nu moto uloca vyonsi ukuzinguluka mwemwe. Ivyalanda ne Yawe.”
Yawe anena kuya kwi sano lya Mwene waku Yuda, nu kuyanena ang'anda yakwe Yuda inti, 
“Uvwa amazwi yakwe Yawe, we mwene waku Yuda, we muno wikala pa cilimba ca wene cakwe Davidi, ni ntunguluzi zyako na aikazi amu Yelusalemu. 
Yawe akuti, ‘Mwacita vyaulungami ni visuma. Mwatuula yayo afyengelekeziwa kuli yano yakayafyenga. Mutacuzya umwinamasi na ana asyale na yamukamfwilwa. Mutacita ulufyengo nupya mutazwisya nu wazi wa antu akaele mu ncende ii. 
Pano ndi cakuti mwalondela ningo isunde lilyo, ale lyene yamwene yonsi yano yakaikala pa cilimba cakwe Davidi, yalatwalilila ukwingila pa mpongolo zi sano lii, ala yakwezile mu maceleta na pa mfwalasi, aeneco kwene nga na aomvi yao kumwi na antu yao. 
 Lelo ndi cakuti mwakana amazwi yaa, lyene ala nalapa kuno muli ukuti isano lii lilaongoloka liye icitotela. Ivyalanda nene ne Yawe.’”
Pano vii ali vino Yawe walanda pamulandu wi sano lya mwene waku Yuda ati, “Nanti angala lyene lili wa mpanga ya Gileadi nanti wa myamba yaku Lebanoni, ku kuzipa, lelo ndalicita ulwanga, umusumba umutanga mwikale umuntu. 
Ninteyanya aomvi yano yaliza yakulwisye. Cila muntu aliza ni mpasa yakwe. Yaliza yateme imiti yako, imikelide iyololoke nu kuisumbila umu moto.
“Alino nupya apacisila cakwe vivyo imitundu ivule iliza ipite mu musumba uo. Wensi alanena umuze ati, ‘Uzye pacani cino Yawe wacitila umusumba uu icamusango ndi uu?’ 
Lyene nayo yalaasuka yati, ‘Apamulandu wakutazyela upangano wakwe Yawe Leza wao, yapepa nu kutumikila tuleza tuze.’ ”
Mwe antu amu Yuda mutalilila umwene Yoaazi.
  Pano vii avino Yawe walanda pamulandu wakwe Syalumu umwana umonsi wakwe Yosiya, wiyo uwapyanyile isi pa cilimba ca wene waku Yuda lelo wafumamo umu ncende ino nupya atalatala awele. 
Alaya akafwile umu mpanga ino yamusenda uku uzya. Atalatala alole impanga ino nupya.
Kalanda ku muntu wino akakuula ing'anda yakwe umu kuntacita vyaulungami,
Wene akati, “Nkuikuulila ing'anda ikulu
Uzye ukuvulilwa imikelide
Wene waputwilanga apina imilandu kumwi na aulilwa,
Lelo wemo amanso yako nu mwenzo wako
  Caleka Yawe wavwanga apamulandu wakwe Yosiya umwana umonsi wakwe Yeoyakimu, umwene waku Yuda, ati,
Wene alazikwa wakwe punda,
Yangini ku Lebanoni mwe ina Yelusalemu mwe,
Ne Yawe navwanzile namwe lino mucili nu longo,
Umuza umaululula intunguluzi zinu zyonsi.
Wemuno wakwata icifulo cako uku Lebanoni,
  Yawe wavwanga uku mwene Yeoyakini, umwana umonsi wakwe Yeoyakimu umwene waku Yuda, wati, “Cumi kwene vino nene indi Leza wa umi, nanti angala Yeoyakimu angaya imbalaminwe ukwi kasa lyane lilungi, nemo ningamuzula. 
Nakupeela mu makasa yakwe yano yakalonda ku kukoma, mu minwe yakwe yano ukaoopa, mu minwe yakwe Nebukadineza umwene waku Babiloni, nu mu minwe ya ina Kalideya. 
Wemo kumwi na nyoko kwene uwakuviile, ndamusumba umu mpanga yuze yuze sile, muno mutavyalilwa mwenemo, amuno mulafwila. 
Nupya kutalatala kuye ukuweluluka umu mpanga ino mukalukisya wakwe cimwi.”
Nemo natiile, “Uzye umwene Yeoakini watasanguka wa nkolo itamike ino yatiyasumba, cakuti kusi nanti wenga angaitemwa nupya? Uzye pacani cino yatiyasendelwa mu uzya, aliwe na antu yakwe, umu mpanga ino yatamanyile nanti panono? 
Iye mwe we mpanga we! Mpanga we!”
Yawe wavwanga wati,
“Kalanda kuli yakacema yano yakaleka ukuti imfwele zya ufyo wane ziponge nu kusalangana!” Ivyalanda Yawe. 
Ali cino fwandi Yawe, Leza wa ina Izlaeli, walanda pamulandu wakwe yakacema, yano yakacema umutundu wa antu yane, wati, “Mwatimuleka imfwele zyane zisalangane nu kululumba. Mutazisakamile foo. Lelo nemo nkumusakamala pamulandu wa vicitwa vinu viipe. 
Nemo ndakolonganika nemweneco imfwele zino zyasyala penepo. Indazifumya umu mpanga zyonsi muno zyasalanganile, ndaziwezezya uku macemelo yakwezyo, nga alino lyene zilasandana nu kuvula. 
Alino ndasonta yakacema yano yalazisakamala nu kuzilisya. Zitalaoopa nanti ukuzakaza foo, nupya patalaponga nanti yonga.” Ivyalanda Yawe.
 Yawe walanda wati, “Amanda yaliza lino ndasonta Umwene kacita wa vyaololoke, uwa mupanda wakwe Davidi. Aliwe alateeka wa Mwene wampomvu, uwamano nu kucita ivisuma ni vilungame mu mpanga. 
Umu manda yakwe akuteeka, antu amu Yuda yalacingililwa, nga na antu amu Yelusalemu yalikala mu mutende. Wene alaamwa ukuti, ‘Yawe ali ololoke witu’.
“Insita ikwiza lino antu yalata ukulapa mwi zina lyakwe Leza wa umi wino wafumizye aina Izlaeli umu mpanga ya Eguputo. 
Suka sile ukulapa mwi zina lyakwe Leza wa umi wino wafumizye aina Izlaeli umu mpanga yayela ku kayeya, mu mpanga zyuze muno wayasalanganyizizye. Alino lyene yalikala mu mpanga iyakwao.”
Apamulandu na yakasema, umwenzo wane wati ulepuka umukasi,
Mu mpanga muzile sile yacizelele.
Yakasema kumwi na yasimapepo nayo kwene yatiyasuula Leza.
Ali cino fwandi umu nzila yao mulazula iviwina.
Muli yakasema aku Samaliya nindola mwenemo ivyaipa.
 Lelo muli yakasema aku Yelusalemu
Caleka Yawe Wamaka yonsi wavwanga
Yawe Wamaka yonsi wavwanga ku antu aku Yelusalemu wati, “Mutezya mwauvwa uku mazwi yakwe yakasema yaa. Yene yakamusomba sile ku vilolwa vino yakamulandila. Vikafuma sile uku mano yao aeneco, asi ku kanwa kakwe Yawe foo. 
Yene yalayuumilila sile mu kunena yano yasuula Leza ukuti yalaya nu longo. Na wiyo wensi wino akalondelela ulunkumbwa lwa mwenzo wakwe uumalale ala yakumunena ndi vino uzanzo utalamuponela foo.”
Nga alino nani navwanzile inti, “Pasi nanti wenga pali yakasema yaa wino watala wamanya inkama zya melenganyo yakwe Yawe. Pasi nanti wenga wino watala uvwa nanti ukutezya ilamulo lyakwe, nanti sile ukuvwa nu kusumba amano kuli vino akavwanga. 
Icipunga ca ukali wakwe Yawe caticikatuka, na nkungulupya kwene watakatuka wiyo wino alaponela pa mitwe ya antu aipe. 
Icipyu ca Mwene citalatala cizuke, suka sile ace atale afikilizye vino wapanzile ukucita umu mwenzo wakwe. Cico mulacuvwa ningo umu manda yano yaliza uku nkolelo.”
Yawe wavwanga wati, “Ntatumile yakasema yayo, lelo nanti cali vivyo yene yaile kweneko. Ntayanenyile nanti cimwi, lelo nalyo kwene yasemile mwi zina lyane. 
Ndi cakuti yamanyile inkama zya melenganyo yane, lyene ngano yalanda ilandwe lyane ku antu yane cakuti antu nayo yange yazenzuke ku nzila zyao iziipe nu ku vicitwa vyao iviipe.
“Uzye nene Leza uwaya sile umupipi? Uzye nemo nsi Leza uwaya apali ponsi? Ivyalanda Yawe. 
Uzye umuntu angafisama mu kafyototi inkane kumulola? Uzye mutamanyile vino nemo naya sile ponsi, umwiyulu na muno nsi kwene?” Ivyalanda Yawe.
Yawe akuti, “Nuvwa mpiti vino yakasema yalya yakalanda, yayo akasemela mwi zina lyane. Cila wenga akati, ‘Nindota iciloto! Nindota iciloto!’ 
Uzye kwene ufi wamusango uu ulatwalilila ukufika lilaci, umu myenzo yakwe yakasema yano yakasema vyaufi, yayo akasema vyausomvi vyamu myenzo yao aeneco? 
Uku viloto vyao, yakalandilana nu kwelenganya ukuti yalalenga antu yane ukwilila izina lyane, ndi vino ivikolwe vyao vilile izina lyane umu kulondela Baali. 
Kasema wino alosile iciloto cingazipa wene alande ukuti iciloto sile. Lelo kasema wino uvwa amazwi yane alinzile kuyalanda umucumi. Uzye kwene insaawa zyalingana ni ngano?” Ivyalanda Yawe.
Yawe walanda wati, “Uzye kwene amazwi yane yatakoline wa moto, nanti inondo ino ikatamola iciliwe mu tupimfya?”
Nupya Yawe walanda wati, “Caleka nemo nkukanya yakasema yayo akanenana nu kusema amazwi yano yakatunganya ukuti yafuma kunondi. 
Endi, nemo nkukanya yakasema yano yakaomvya indimi zyao umu kuvwanga yati, ‘Yawe uwalanda amazwi yaa.’ 
Cumi kwene, nemo nkukanya yakasema yano yakalota iviloto vyaufi. Yene yakalotola iviloto ku antu yane nu kuyatungulula kwi lovyo pamulandu wa ufi wao ni vilumba vyao. Ala nemo ntayatumile nanti ukuyanena ukuti yapitana. Nupya yene yatakweti umulimo nanti umwi ku antu yane.” Ivyalanda Yawe.
Yawe anena Yelemiya ati, “Kasema umwi muli yayo nanti sile a simapepo ndi wakuuzya wati, ‘Uzye icisendo cakwe Yawe icani?’ Uce umwasuke uti, ‘Icisendo cakwe Yawe awewe kwene, nupya nkukusumba.’ 
Ndi cakuti kasema umwi nanti simapepo nanti umuntu muze sile wavwanga wati, ‘Icisendo cakwe Yawe,’ ale lyene umuntu wiyo ndamuvunuka kumwi na ang'anda yakwe. 
Acino apakuvwanga nu muze nanti umwina, umuntu wensi alinzile wavwanga wati, ‘Uzye Yawe wataasuka uli?’ Nanti ati, ‘Uzye Yawe watavwanga cani?’ 
Lelo mutakezye ukulanda nupya muti, ‘Icisendo cakwe Yawe,’ pamulandu wakuti ndi umwi alacita cico, ale lyene mucumi ndalenga ukuti ciye icisendo kunoli. Antu yavulunganya amazwi yakwe Leza waumi, Yawe Wamaka yonsi, Leza witu. 
We Yelemiya, uzya yakasema uti, ‘Uzye Yawe wamwaswike cani?’ Nanti muti, ‘Uzye Yawe wavwanga cani?’ 
Nga ndi cakuti yene yakana ukuyela ilamulo lyane, ndi yaomvya amazwi ya, yati, ‘Icisendo cakwe Yawe’, lyene uyanene ukuti 
ndiza njanyenyemule wa civiya cinyome nu kuyazukuzila ukutali nakunondi, alio kwene kumwi nu musumba uno napiile ku vikolwe vyao. 
Nupya ndayaletela ukupupana kwa muntaputuka ni nsonyi izilayelelela pee, ukwaula kwililika.”
  Yawe wandanzile imise iili ya masamvu ino yatesilwe apa nkolelo ya Ng'anda ikulu yakwe Leza. Cali apacisila ca nsita ino Nebukadineza umwene waku Babiloni wasenzile Yeoyakini, umwana wakwe Yeoyakimu umwene waku Yuda, uku uzya, ukumufumya mu Yelusalemu nu kumutwala uku Babiloni pamwi na yacilolo yakwe na yafundi kwene. 
Umuse onga wali na masamvu asuma sana, ungati ayano yatandikile penepo ukuca. Umuse uze nao wali na masamvu aipisye sana, atange yalikwe. 
Lyene Yawe avwanga kunondi ati, “We Yelemiya, uzye walola cani?”
Acino Yawe avwanga kunondi ati, 
“Yawe Leza wa ina Izlaeli wavwanga wati, ‘Ndasakamala antu yakwe Yuda ndi vino nasakamala amasamvu, antu yano yasendwa mu uzya, yano nafumizye mu ncende ino apakuyatuma umu mpanga ya Babiloni. 
Ndasumba amanso yane pano yali apakuyacitila ivisuma. Ndayaswilizya kuno yafuma. Ndayakuula, ntalayaongolola, awe. Ndayalema, ntalayatukula, awe. 
Ndayapeela umwenzo wakumanya ukuti nene indi Yawe. Yene yalaya antu yane, nga nani ndaya Leza wao, pano yalaweluluka kunondi ni myenzo yao yonsi.’”
Yawe walanda wati, “Zedekiya umwene waku Yuda, yacilolo yakwe ni nsyazi zyamu Yelusalemu na antu yano yaya yikala mu Eguputo, nene ne Yawe ndayacita wa masamvu aipe cakuti kusi angayalya. 
Ndayalenga ukuya na kasokonda uku wene uli onsi uwa panonsi. Yene yalaya izewanya lya antu nu musowe, inseko nu lutipu umu ncende zyonsi muno ndayazingila mwenemo. 
Nupya ndayatumila ulupanga ni cipowe nga ni mpungo, mpaka yace yalowe umu mpanga ino nayapile aeneco ni vikolwe vyao.”
 Umu mwaka wakwe cini uwa utesi wakwe Yeoyakimu umwana umonsi wakwe Yosiya, lino wene wali umwene waku Yuda, ne Yelemiya napokelile amalamulo ukufuma ku Mwene yano yakumile antu yonsi amu Yuda. Wali uli mwaka wakwe conga uno Nebukadineza wayelile apa cilimba ca wene uku Babiloni. 
Navwanzile ku antu yonsi amu Yuda nu mu Yelusalemu 
inti, “Apa myaka amakumi yaili na itatu, ukutandikila apa mwaka walenga ikumi na itatu iya utesi wakwe Yosiya, umwana monsi wakwe Amoni, pano wayelile apa cilimba ca wene mu Yuda, ukufika na pa wanda kwene uno umwene wavwanzile nani nga nani ntatazile imposiwe ukumunena vino wacisile. Lelo mwemo mutasumvileko amano awe. 
Mutali akuti munguvwa nanti ukusumbako amano nanti angala Yawe watwalililanga kumutumila aomvi yakwe yakasema. 
Yene yamunena apa kufutatila inzila zinu iziipe izya mikalile inu, na pa vicitwa vinu iviipe, apakuti mungatwalilila ukwikala mu mpanga ino Yawe wapile kuli mwemwe nu ku vikolwe vinu, kuti itwalilile kuya impanga inu amanda pe. 
Mwemo yamunena ukukana pepa tuluwi tuleza tuze nanti sile ukutuombela alino nu kukana katusizya Yawe icipyu, pamulandu ni vicitwa vinu, ali pakukana iletelela. 
Caleka lyene, Yawe pakukana uvwa kunoli, wavwanga wati, ‘Apa kukana yela amazwi yane, mwamvulumwila icipyu, fwandi lyene mwaikolomwela isyamo.’ ”
Caleka Yawe Wamaka yonsi akuti, “Pamulandu wakuti mwemo musilonda ukuuvwa kunondi, 
indi nu kwama imitundu yaku kayeya, namaama umuomvi wane Nebukadineza umwene waku Babiloni, namaama antu yano yakaikala ku mpanga ilya apakuti yize yamuvwangatile, yavwangatile kumwi ni mitundu ino yamuzinguluka. Namamulovya mwensi pyu pakuti antu yauze ndi yalolekesya yatandika sile kuizakazila pamulandu ni ntete. Ivyalanda Yawe. 
 Utupundu twinu twa luzango nu kusansamuka, nemo namatumalila namapuulamika na matwi yakwe yasiwinga na yanawinga. Namamyalalika ni cilulumo ca mawe yakusiila kweneko nu kuzimya inkozyo zinu. 
 Impanga yonsi ii, imasyala sile ulwanga, cakuti yauze ndi yalolekesya, awe pasi pantete. Antu yonsi yalaombela umwene waku Babiloni apa myaka amakumi cinimbali. 
Imyaka iyo ndi yasila alino nemo ndavunuka umwene waku Babiloni, kumwi na antu amutundu kwene ulya, apa kwifya kwao. Ndonona impanga yao nu kuisya sile ntangali ntangali.” Ivyalanda ne Yawe.
Antu amutundu ulya nemo ndayacita vyonsi vino nayapangila. Vyonsi pyu vyalembwa mu lupapulo luu, vino Yelemiya wavwanga. 
Pano antu amitundu yonsi ilya nayo kwene yalateekwa uzya ku antu amitundu iingi na kuli yamwene. Ndayavunuka apakulinganya vino nayo yacita.
Yawe, Leza wa ina Izlaeli wanenyile ati, “Toola mu minwe yane ulwako lwakwe waini umwesye imitundu yonsi ino ndakutuma kweneko. 
Uleke imwe, pakuti ipulupunte na mano yaipele, apamulandu wa nkondo ino namatuma pakasi kao.”
Fwandi nani ali pakutoola ulwako ku minwe yakwe Yawe nu kumwesya imitundu yonsi ino Yawe wantumile kweneko. 
Yelusalemu ni misumba yaku Yuda, yamwene yao ni vilolo vyao, apakuti ice isanguke ulwanga nu kononeka. Ikawelwe nu kutipwilwa ndi vino caya nu mwilelo kwene. 
Nupya Falao, umwene waku Eguputo na aomvi yakwe, intunguluzi zyakwe kumwi nu mutundu wakwe onsi, 
alino na maumba yonsi aenyi yao, yamwene yonsi a mpanga ya Uzi, yamwene yonsi a mpanga ya Filisti, Asyikeloni, Gaza, Ekiloni na yano yasiile mu Asyidodi. 
Nupya aina Edomu, Moabu nga na ana yakwe Amoni. 
Yamwene yonsi aku Tuli, yamwene yonsi aku Sidoni nga na yamwene aku vilila vyakwe yemba waku Mediteleniani. 
Nupya aku Dedani, aku Tama, aku Buzi na yonsi yano yakapela inkuzu ku mutwe. 
Yamwene yonsi aku Alabya, yano yakaikala mu lwanga. 
Yamwene yonsi aku Zimuli, yamwene yonsi aku Elamu na yamwene yonsi aku Medya, 
ukwikapo na yamwene yonsi aku kayeya, amu pipi na akutali, wenga nu muze. Katuvwange sile tuti amawene yonsi pyu apano nsi. Pakusyalikizya, umwene waku Syesyaki, alaamwa mwenemo.
Nga alino lyene Yawe avwanga kunondi ati, “Nena antu ukuti ne Yawe Wamaka yonsi, Leza wa ina Izlaeli nayanena ukuti yamwe yakoleke yaluke nu kuluka. Yasuke yapona na pansi cakuti yaposiwe nu kukatuka apamulandu ni nkondo ino nkutuma kunoyali. 
Lyene ndi cakuti yakana ukutoola ulwako mu minwe yako, yamwemo, uyanene ukuti Yawe Wamaka yonsi acili akuyanena ndi vino yalinzile yamwemo. 
Pano lyene natandikila ukuleta ulanda pa musumba uwatemelwa izina lyane, uzye mwati mwemwe mumasyala ukwaula kupeziwa? Cumi cumi nkumunena mutalasyala ukwaula ukufululwa, pano indi nu kutuma inkondo pakasi ka antu yonsi panonsi, ivyalanda ne Yawe Wamaka yonsi.”
“Wemo we Yelemiya uyasowelele amazwi yaa yonsi nu kuyanena ukuti Yawe wauuza umwiyulu, wapangalansya ni zwi lyakwe lyapapela mu cifulo cakwe icicindamisye, wauzila uluwa lwakwe pa maka nu kupundisya ku antu yakwe apano nsi, kwati ukupundilila kuli yakafena ya matingi. 
Alino cilulumo cakwe cuvwika mpaka nu kumpelelekezyo ya nsi. Pano Yawe akusinila imitundu ino yaleta antu yonsi uku cilye. Aipe alayapingwila ukukomwa.” Ivyalanda ne Yawe.
Nupya Yawe Wamaka yonsi wavwanga wati, “Lola isyamo lyatililunduluka mu mitundu yonsi, ni cipunga icikalamba caticikatuka ku mpela zya mpanga. 
Uwanda ulya yano yalakomwa kuli Yawe yalasalangana ntangali ntangali ukufuma ku mpela ya mpanga ukufika nu ku mpanga yuze. Na kaloosya aluulila kumwi. Kusi alayakonganika nanti ukuyaziika. Yalasyala yatambalile pa musili.
“Ale fwandi mwe yakacema pongomokini impooma. Kunkulukini pansi mwe ntunguluzi zya ufyo. Pano amanda inu akukomwa yatiyamuzana. Yamamufyula wakwe yasuuku. 
Lyene yakacema yatalalola ukwakufyumfyuntukila. 
Siuvwini inkuuta zyakwe yakacema ni mpooma zya ntunguluzi zya ufyo, apamulandu wakuti Yawe wataonona icemelo lyao. 
Amacemelo yao amulemvwe azipisye, yatiyononwa. 
Cisama watakatuka mu cifulo cakwe ni mpanga yao yatisanguka ulwanga pano ulupanga lwa ononyi lwatiluyakoma ni cipyu cikali cakwe Yawe caticiyaponela.”
 Apacisila sile cakwe Yeoyakimu umwana wakwe Yosiya ukulasikwa pa cilimba ca wene waku Yuda, izwi lyakwe Yawe lyamfikile ne Yelemiya lyakuti, 
“Imilila mu musolo wa ng'anda ya Mwene nu kuvwanga vino ninkunena ku antu yano yafuma mu misumba yaku Yuda, nu kwiza kuno ku kupepa. Utasya nanti conga pa kuyanena. 
Limwi yangasuka yuvwe nu kuta imisango yao iipe. Nani namasuka njatezele api syamo lino napingula kuyaletela pa vicitwa vyao iviipe.”
Yawe wanena ukuti inene antu inti, “Anene ne Yawe navwanga ukuti yalinzile yalondele amasunde yano namupiile, 
nu kusumba amano ku mazwi ya aomvi yane yakasema yano nsi tonta ukumutumila. Lelo mwemo musitala muvwa vino yakumunena. 
Ndi cakuti mwatwalilila ukukanayuvwila, lyene ndacitila Ng'anda ikulu ndi vino nacisile ku Syilo. Alino imitundu yonsi ya muno nsi yalaomvya izina lya musumba uu uwa ntipu.”
Yasimapepo, yakasema nga na yonsi yuvwile kuno nkulanda vii mu Ng'anda ikulu yakwe Leza. 
Walanga lino namala kulanda vyonsi vino Yawe wanenyile kunena antu, yasimapepo, yakasema na antu yonsi yandemile nu kunena yati, “Kuufwe! 
Uzye pacani cino wasemela mwi zina lyakwe Yawe ukuti Ng'anda ino ikulu yakwe Leza ilaya waku Syilo, nu musumba uu ulasanguka wa lwanga umutanga mwikale umuntu?” Lyene antu yonsi yaunganila Yelemiya.
Walanga intunguluzi zya Ayuda zyuvwa umulandu, zyakalawike ukufuma kwi sano, nu mu ng'anda yakwe Yawe, yaya yikala ku wingililo, apa mpongolo ipya ya Ng'anda ikulu yakwe Yawe. 
Nga alino yasimapepo na yakasema yanena intunguluzi zya antu yati, “Umuntu wii alingine sile ukufwa, pano watasema ilovyo ku musumba ndi vino mwatimuyuvwila ku matwi inu.” 
Nawe Yelemiya panoli aasuka intunguluzi na antu yonsi ati, “Uwatantuma ukusema apa ng'anda ii na pa musumba uu amazwi yano mwatimuvwa, a Yawe. 
Ali cino fwandi mwemo zifini sile inzila zinu ziipe, muvwe amazwi yakwe Yawe Leza winu, alino nawe amaelenganyapo akane nu kumuponyezya isyamo lino watasowela panomuli. 
Indi mu minwe inu, mwemo citini cino mukulonda, cino mwalola ukuti icingalungama nupya ali cisuma. 
Lelo kuya kwene mucimanye mucumi ukuti ndi mwankoma, mumazwisya uwazi wakwe uwakaele pali mwemwe mwe eneco, apa musumba uu, alino na pa antu akaikala mwenemo. Pano kwene mucumi Yawe aliwe wantumile kuno muli apa kumunena amazwi yonsi yaa yano muvwa.”
Intunguluzi pamwi na antu yonsi ali pakunena yasimapepo pamwi na yakasema yati, “Umuntu wii atalinzile ukufwa, pano watusundila umwi zina lyakwe Yawe Leza witu.”
Apacisila cakwe vivyo yacilolo yamwi umu mpanga yakatuka, yanena na antu yonsi yano yakolongine yati, 
 “Umu manda yakwe Hezekiya uwali mwene mu Yuda alino na Mika umwina Molesyeti wasemile nu kunena umutundu wakwe Yuda ati, ‘Yawe Wamaka yonsi wati Zioni alalimwa wa calo, Yelusalemu alasenuka umutumba wa vitalang'anda. Umwamba apaya Ng'anda ikulu yakwe Leza ulaya umutengo wa miti.’ 
Umwene Hezekiya wa Ayuda pamwi na antu yonsi yatakomile Mika foo. Uzye yene yatoofile Yawe nu kumupapata apakuti atayaletela isyamo lino walanga wapanga ukuyacitila? Uzye swemo twifye imyenzo itu uku uyi ukulu ndi uu?” 
Akuno wali umuntu namuze wino wasemanga mwi zina lyakwe Yawe, a Uliya umwana wakwe Syemaya uwaku Kilyati Yealimu. Wene wasemile apa musumba kwene uu na pa mpanga kwene ii amazwi ali yamwi kwene ndi yano Yelemiya watasema umwi lelo. 
Lelo umwene Yeoyakimu pamwi na asambazi yakwe ni vilolo vyakwe vyonsi, pakuvwa amazwi yakwe yalondanga ukumukoma. Uliya walanga uvwa vivyo autuka, aya ku Eguputo. 
Nga alino umwene Yeoyakimu atuma Elinatani pamwi na Akiboli na antu yauze ku Eguputo. 
Yaya yawezya Uliya ku Eguputo, yamutwala nu ku mwene Yeoyakimu, awino wizile wamukoma ku lupanga nu kusumbila icala cakwe ku malindi ya antu yonsi.
Lelo pano nasyukile kavwangila, Aiikamu umwana wakwe Syefani, acino yatansumvile mu makasa ya antu pakuti yankome.
 Apacisila sile ca kulasika Zedekiya umwana wakwe Yosiya, pa cilimba ca wene waku Yuda, izwi lyakwe Yawe lyafikile Yelemiya lyakuti, 
Yawe wavwanga wati, “Pyata umwando nu kupanga ikoli, ulikoweke mu nsingo yako. 
Alino lyene utume izwi ku mwene waku Edomu, ku mwene waku Moabu, ku mwene waku Amoni, ku mwene waku Tuli nga nu ku mwene waku Sidoni, ukupitila mu nkombe zyao, izyaya ku Yelusalemu. Nga na kuli Zedekiya umwene waku Yuda. 
Uzitume ku asambazi yao ukuti Yawe Wamaka yonsi, Leza wa ina Izlaeli wavwanga wati, ‘Munene asambazi inu muti, 
“Uku maka yane ataikulila, na pakukonzolola ikasa lyane apa kuumba antu, impanga ni myamba ya pano nsi nu kupeela nkapeela wino natemwa. 
Fwandi lyene apa kasita kaa namapeela impanga zyonsi zii ku muomvi wane Nebukadineza, umwene waku Babiloni. Namupeela ni nyama zya mpanga ukuti zyamuuvwila. 
Imitundu yonsi lyene ili nu kumutumikila aliwe, umwana wakwe nu mwizikulu wakwe, mpaka insita ya mpanga yakwe nayo ice ifikile lino imitundu yuze ikulu ilamuluta amaka nu kumucita umuzya. 
Umutundu nanti uwene uno utalatumikila Nebukadineza umwene waku Babiloni, uno utalacimbila umwene waku Babiloni, ndaukomola ku lupanga, ku cipowe nu ku mpungo. Avino Yawe walanda. Suka sile ace aulovye ku minwe yakwe. 
Fwandi, mutezya mwauvwa kuli yakasema inu, kuli yakasapoola inu, kuli yakalota yaviloto, kuli yakapendola na kuli yasing'anga inu yano yakamunena ukuti mutakatumikile umwene waku Babiloni. 
Pano yene yakamusemela sile ivyaufi nu kuleka ukuti yamuzinge umu mpanga inu. Ala nemo ndamuzinga, mulalowa. 
Lelo umutundu onsi uno ulika insingo mwi koli lya mwene waku Babiloni nu kumutumikila, ndaleka yasyale umutende mu mpanga yao nu kulimamo nga nu kwikala umutende. Ivyalanda Yawe.”’”
Na Zedekiya kwene umwene waku Yuda namunenyile icili conga kwene inti, “Ingizini insingo zinu mwi koli lya mwene waku Babiloni kumwi na antu yakwe kwene yano mukacimbila, nga muce mulole ukupususya uumi. 
Uzye pacani fwandi cino wemo na antu yako mungafwa ku lupanga, ku cipowe nga nu ku mpungo ndi vino Yawe walaya ukuletela umutundu onsi uno utacimbile umwene waku Babiloni.” 
Mutauvwa kuli yakasema yano yakumunena yati, “Mutatumikila umwene waku Babiloni, pano yene yakamusemela sile vyaufi. 
Pano asi nene nayatuma foo, ivyalanda Yawe. Lelo yene yakasema ivyaufi umwi zina lyane. Icilalenga nu kuti imuzinge muce mulowelele kumwi na yakasema kwene yayo.” 
Alino lyene inena yasimapepo nu mutundu uo onsi inti, “Yawe wavwanga wati mutuvwa ku mazwi yakwe yakasema inu yano yakamusemela ukuti iviya vyamu Ng'anda ikulu yakwe Leza vyasya vice viweluluke ukufuma ku Babiloni. Ala yakasema yaa yakamusemela sile ivyaufi. 
Mutaciyuvwila, mwemo mwaombela sile umwene waku Babiloni pakuti mwikale nu umi. Uzye pacani cino umusumba uu ungasangukila ulwanga? 
Iyaya ayakasema yampomvu ni zwi lyakwe Yawe likala kunoyali, ngano yakapapatila kuli Yawe Wamaka yonsi apakuti iviya vino vyasyala mu ng'anda yakwe Yawe, nu mu ng'anda ya mwene wa ina Yuda nu mu Yelusalemu, vitaca visendwe ku Babiloni. 
Pano Yawe Wamaka yonsi wavwanga pamulandu wa ncesi, pamulandu wa vifula, pamulandu wa vyakutendekelapo iviya, alino na pa viya ivili vyonsi vyasyala vino vyaya muno mu musumba.”
Vivyo vyonsi vino Nebukadineza umwene waku Babiloni atasenzile, lino wavifumizye mu Yelusalemu nu kuvitwala ku Babiloni mu uzya, pamwi na asambazi yakwe yonsi ali mu Yuda nga nu mu Yelusalemu, umwali na Yeoyakini umwana wakwe Yeoyakimu umwene waku Yuda. 
Fwandi mulandu wa viya vyasyala mu ng'anda yakwe Yawe alino nu mu ng'anda ya mwene waku Yuda nu mu Yelusalemu, Yawe Wamaka yonsi, Leza wa ina Izlaeli wati, 
“Vilasendwa uku Babiloni, ali kuno vilasyala mpaka nu wanda uno ndavitola mviwezye kuno.” Ivyalanda Yawe.
 Mu mwaka kwene uo, pakutandikila sile kwa wene wakwe Zedekiya umwene waku Yuda, umu mwezi walenga isano wa mwaka wakwe cini, kasema Hananiya umwana wakwe Azuli umwina Gibyoni, wavwanzile kunondi ne Yelemiya mu ng'anda yakwe Yawe. Cali apa manso yakwe yasimapepo na antu yonsi ati, 
“Yawe Wamaka yonsi Leza wa ina Izlaeli akuti ninkontola ikoli lya mwene waku Babiloni. 
Pasikupita imyaka iili ale nawezezya iviya ku ncende ii, vyamu ng'anda ikulu ya mapepo vino Nebukadineza umwene waku Babiloni wafumizye mu ng'anda ii nu kutwala ku Babiloni. 
Ndawezya na Yeoyakini umwana wakwe Yeoyakimu umwene waku Yuda nga na azya yonsi aku Yuda yano yasenzilwe ku Babiloni. Ndakontola iyoko lya mwene waku Babiloni.” Ivyalanda Yawe.
Nga alino lyene apa manso yakwe yasimapepo na antu yonsi inaasuka Hananiya mu ng'anda yakwe Yawe inti, kaciye vivyo kwene! 
Kale acite muno atemilwe, Yawe ace afikilizye amazwi yano nalinasema, asuke ace awezezye kuno iviya vya mu ng'anda yakwe Yawe na azya yonsi yano yaya mu Babiloni. 
Lelo wange utale uvwe vino nkukunena na vino nkulanda ku antu. 
Yakasema yonsi yano yatukolelile, wewe nani, yasowile ukufuma ku mpiti inkondo, inzala ni mpungo, ivyakwizila impanga izingi na yamwene akalamba. 
Lelo kasema wiyo wino akasema ivyalongo wamanyika ukuti watumwa mu cumi kuli Yawe, lino amazwi yakwe yafikiliziwa.
Kasema Hananiya ali pakutoola ikoli pa nsingo yane ne Yelemiya, walikontola nu kulikontola. 
Alino lyene Hananiya avwanga ku antu ati, “Yawe watavwanga ndi vino vivyo vino mwalola ali vino pasikupita imyaka iili ale watavunola ikoli lino Nebukadineza umwene waku Babiloni wikila imitundu.”
Papisile sile kasita kanono pano kasema Hananiya wakontolwile ikoli lino Yelemiya wazwite mu nsingo, ni zwi lifika kuli Yelemiya lyakuti, 
“Pitanga yanga kanene Hananiya ndi vino amakoli yano watavunola avimiti sile, lelo yamapyanikiziwa na makoli ya vyela. 
Yawe Wamaka yonsi, Leza wakwe Izlaeli watavwanga ndi vino amakulika amakoli yavyela ku mitundu ii yonsi, nu kuti yatumikila umwene Nebukadineza waku Babiloni. Watavwanga nu kuti alaleka inyama zya mpanga nazyo kwene zyamutumikila.”
Kasema Yelemiya ali pakuya kuli Hananiya nu kumunena ati, “We yame! Ala Yawe asi awino wakutuma foo, nupya waleka antu yataila vyaufi kunuli. 
Caleka fwandi Yawe umweneco kwene amakufumya panonsi, umafwa umwaka kwene uu pano watusambilizya antu ivyakutalamila Yawe.”
Nacendi, umwaka kwene ulya umwezi walenga cinimbali kasema Hananiya, afwa.
  Yaa ali mazwi yano kasema Yelemiya walemvile muli kalata wino watumile kuli yasimapepo, yakasema, intunguluzi zya antu nga nuku antu yonsi yano Nebukadineza wafumizye umu Yelusalemu nu kuyasenda ku uzya uku Babiloni. 
Cali apacisila ca nsita ino umwene Yeoyakini na nyina, namwene, ivilolo ni ntunguluzi zyaku Yuda nu mu Yelusalemu, yamfundi na yamusyanyi yafumile umu Yelusalemu nu kusendwa uzya. 
Yano napiile kalata wii kuti yamusende a Elasa umwana wakwe Syafani na Gemaliya umwana wakwe Hilikiya, yano Zedekiya umwene waku Yuda watumile uku Babiloni kuli Nebukadineza, umwene waku Babiloni. Amazwi yano yali muli kalata yali ndi vii. 
“Yawe Wamaka yonsi, Leza wa ina Izlaeli wanena antu yonsi yano wafumizye umu Yelusalemu apakuyatwala uku Babiloni uku uzya wati; 
Kuulini amang'anda nu kwikala mwenemo. Limini ivyalo mulye ni vyakulya ivyaya mwenemo. 
Twalanini muvyale ana yakalume na yakaci. Mulondele ana yinu aci yampomvu, apakuti yakavyalemo ana aonsi na anaci, muce musanduluke kuko kwene mutakacepe foo. 
Nupya mwasumbisya amano uku vintu ivyakuzipila impanga ino namutwala mwenemo mu uzya. Mwalengela impanga iyo kuli Yawe. Pano ndi cakuti yakwata isyuko namwe kwene mulaya nu longo.”
Pano Yawe Wamaka yonsi, Leza wa ina Izlaeli wavwanga wati, “Mutaleka yamusombe kuli yakasema na yakasapoola yano yikala kuno muli, mutakakutika ku viloto vyao. 
Pano yene yakamusemela ivyaufi mwi zina lyane. Asi nene nayatuma foo.” Ivyalanda Yawe.
  “Nupya Yawe wavwanga wati suka sile imyaka amakumi cinimbali ino yamupimila ku Babiloni ice isile, alino ndiza mupempule. Ndafikilizya nu ulayo uno nalavile apakumuwezezya umu ncende ii. 
Pano nimanya vino mpanzile ukucita pamulandu namwe, ivyalanda Yawe. Napanga ukumuletela ulongo asi syamo foo. Ukumuletela utailo ni syuko likalamba. 
Alino lyene mulampunda nu kumpapata, nga nani ndamuvwa. 
 Lino mwandonda mulanzana, cikulu sile mwandonda ni myenzo inu yonsi. 
Ndaleka ukuti munzane, ndamuwezezya ni syuko lyampiti. Ndamukolonganika, apakumufumya mu mitundu yonsi nu mu ncende zyonsi muno namusalanganyizizye.” Ivyalanda Yawe.
Mwemo mukati, “Yawe watupeela yakasema umu Babiloni. 
Lelo muvwe vino Yawe akalanda pa mwene uwakuteeka apa cilimba cakwe Davidi na pa antu yonsi aikala mu musumba uu, yayo anyonko yano yatapisile namwe uku uzya.” 
Yawe Wamaka yonsi, wavwanga wati, “Ndayakatusizya inkondo, icipowe ni mpungo, nupya ndayacita wa masamvu aole aipisye cakuti kusi umwi wino angayalya. 
Ndayazinganya nu lupanga, ni cipowe nga ni mpungo. Ndayaletela intete ni ngofyo uku wene uli onsi wa pano nsi. Yalaya antu yamwi atipwe, akuwelwa nupya azewane mu mitundu yonsi muno nayasalanganyizizye. 
Pano yene yakana ukuvwa amazwi yane, nanti angala ntatazile inte ukuyatumila aomvi yane yakasema. Yakananga ukuyuvwa.” Ivyalanda Yawe.
Ali cino fwandi mwemo mwe muno natumile uku uzya, mwensi mwemuno nafumizye mu Yelusalemu nu kumutwala ku Babiloni, mule munguvwe.
Yawe Wamaka yonsi, Leza wa ina Izlaeli walanda pamulandu wakwe Aabu umwana wakwe Kolaiya na Zedekiya umwana wakwe Maaseya, yano yakasema vyaufi mwi zina lyakwe, wavwanga wati, “Ndayapeela mu makasa yakwe Nebukadineza umwene waku Babiloni. Nawe alayakoma, nu kuilolela mulailolela mwe eneco. 
Apamulandu wakwe alio kwene azya yonsi ukufuma ku Yuda, yano yali ku Babiloni yalaomvya intipu zi syamo lyao, zyakuti Yawe angala akucitile vino wacitile Zedekiya na Aabu, yano mwene waku Babiloni wasalwile apuma pa moto! 
Fwandi vivyo iviliizila yakacita ya muzewanya mu Izlaeli, yano yakacita ulenzyo na yamuka eneco, yano yakalandila mwi zina lyane nanti ntayatumile. Lelo namanya ukuti nene kambone kuli cico.” Ivyalanda Yawe.
Munene Syemaiya waku Neelamu muti, 
Yawe Wamaka yonsi, Leza wa ina Izlaeli, walanda ukuti waitandikile sile wenga ukutuma kalata ku antu aku Yelusalemu kuli simapepo Zefaniya umwana wakwe Maseya, na kuli yasimapepo yonsi. Wavwanzile kuli Zefaniya simapepo uti, 
“Yawe wakusolwile wewe ukuya simapepo apa cifulo cakwe Yeoyada apakuti waangalila ing'anda yakwe Yawe, nu kuti unganyepa cipena wensi mu minyololo wiyo uwaituntumba ukuya wakwe kasema. 
Uzye fwandi icani cino wemo utanyepela Yelemiya waku Anatoti, wino akasema kuno muli? 
Nupya watumile ku Babiloni amazwi akuti, ‘Uzya winu utalatwalilila. Kuulini amang'anda inu akuti mwaikala mwenemo, mulime ni vyalo vyakuti mwalya mwenemo ivyakulya.’ ”
Simapepo Zefaniya awelengela kasema Yelemiya kalata wii. 
Alino Yawe anena ne Yelemiya, ati, 
“Tumila azya yonsi amazwi yano yakumile Syemaya umwina Neelamu ukuti Yawe wavwanga wati, ‘Apamulandu wakuti Syemaya wamupolelela nu usemo wakwe nanti angala ntamutumile, lyene nawe watamulenga ukuzumila intumpu. 
Fwandi lyene namafulula Syemaya umwina Neelamu kumwi na akazi kakwe. Apa antu yakwe Aonsi patalasyala nanti wenga mu mutundu uu, wino alikala umupuma nu kulola isyuko lino ndapeela ku mutundu wane. Pasi pano wene wasambilizya antu vya kutalamila Yawe.’” Ivyalanda Yawe.
Nga alino nalyuze izwi lyakwe Yawe lyafikile Yelemiya. 
Yawe, Leza wa ina Izlaeli wavwanga wati, “Lemba amazwi yonsi yano nkunenyile umu lupapulo. 
Insita iliiza lino ndaswilizizya antu yane, aina Izlaeli na ina Yuda isyuko lyao ilyampiti. Alino ndalenga nu kuti yakawelulukile uku kukwata impanga ino napiile ivikolwe vyao” Ivyalanda ne Yawe.
Amazwi yano Yawe wavwanzile apamulandu wa ina Izlaeli na ina Yuda, aeya akuti, 
“Natinuvwa inkuuta zinu zya ntete izikalamba, izya koopa apakalamba, zisi zya longo foo. 
Tala tekelini, muzyeko! Uzye umonsi angavyala umwana? Uzye pacani fwandi nkulola kuno umonsi ali wensi watalema mu musana wa mwanaci wino ali pipi nu kulela? Uzye pacani cino amausyu yao yatiyasenukila vii nu kuswepuluka? 
Iye mwe vino uwanda uu wakulisya! Kusi uwanda nauze uno wakolana na uu. Insita imwi iya ulanda kuli Yakobo, lelo wene alakululwa.
“Mu wanda ulya, ali vino ne Yawe Wamaka yonsi navwanga, ndakontola ikoli apa nsingo zyao, ndatankola ni minyololo yao, yatalatala nupya yaye azya ku enyi. 
Yalatumikila sile Yawe Leza wao nu mwene wao Davidi wino ndayapeela.
 “Utaaopa fwandi we muomvi wane Yakobo. Utazakaza we Izlaeli. Ivyalanda ne Yawe. Pano nemo ndakukulula mu mpanga ntali na ana yako mu mpanga ya uzya wao. Yakobo alasyukila nupya ulongo nu mutende, kutalaya nu wakumucuzya. 
Pano indi nawe apakukupususya. Ndalovya imitundu yonsi muno nakusalanganyizizye. Lelo wemo ntalakulovya foo, ndakukalipila sile kulingana ni nsambu pano limwi ungasyala vivyo kwene ukwaula ku kukalipila.”
Yawe wavwanga wati, “Icilonda cako icamuntapola. Ivyumo vyako vitangapola. 
Kusi nanti wenga uwakusakamala indwala yako, kusi nu mulembo uno ungakuwezezya umutende. 
Yacuza yako yonsi yakwilila, kusi nu wakusakamala foo. Pano nakuumile amatukizyanda. Nakukalipile cipyu cipyu apamulandu wakuti uyi wako wakulisye na maifyo yako nayo yavulisye.
“Pacani fwandi cino ukuilizyanyizizya pa cilonda cako? Ukucula kwako kutalasila. Nakucitila vyonsi vii pano uyi wako wakulisya na maifyo yako yakulisya. 
Lelo ukuya kwene yayo yano yakukumalila, alio kwene yalasila, na anisi yako yonsi yalasendwa ku uzya. Yano yivile ivyuma nayo yalayiyila ivyuma vyao, na yano yakusamfile nayo yalasampwa. 
Pano yene yakakwama ‘umusumbwe ni cisampwa cao’ cino yatasakamala awe. Lelo ndakuwezezya umutende wako ni vilonda vyako vilapola.” Ivyalanda Yawe.
Yawe wavwanga wati, “Lola, ndawezya antu yane ku mpanga yao nu kukwatila cila ng'anda uluse. Yelusalemu alakuulwa cipya cipya, ni sano li linga lilakuulwa nupya cipya cipya. 
Ali muno mulaafuma inyimbo zyakulumbanya nu kupunda kwa nsansa. Ndayavuzya yatalatala yacepe foo. Ndayacindamika yatalasulwa foo. 
Ana yao yalaya vino yali apa mpiti. Iuvi lyao lilasimpwa pa cinso cane. Ndavunuka yayo yonsi akayafyenga. 
Intunguluzi yao ilaya iya mutundu wao. Uwa kuyateeka alafuma pakasi kao. Ndaleka ukuti aize kunondi nu kumpalamila, pano kutanga kuye angaitemelwa ukumpalamila.” Ivyalanda Yawe.
Alino mwemo mulaya umutundu wane nga nani ndaya Leza winu. 
Mutale mulole cipunga cakwe Yawe caticikatuka. Nkungulupya watakatuka, waponela pa mitwe ya antu aipe. 
Icipyu cakwe Yawe icikali citalatala cizuke foo, suka sile ace atale afikilizye amapange yamu mwenzo wakwe. Antu yakwe yaluvwa muno ciile mu manda aliza ku nkolelo.
Yawe wavwanga wati, “Mu manda yalya ndaya Leza wa nko zyonsi zyakwe Izlaeli, nazyo zilaya antu yane.” 
Yawe wavwanga wati, “Umutundu uno wasyala impondo ulalola uluse mu lwanga. Izlaeli amapelwa kupuza.” 
Yawe watulolekile ukutali ati, “Namutemwa citemwiko camuntasila ali cino nemo natwalilila nu kumucitila uluse lyonsi. 
Namakukuula nupya, umakuulwa nalyuze we nacisungu wane Izlaeli. Ulaiyemvya nupya. Ulatola nu tungoma twako nu kucina ni nsansa pamwi na yayo atiyasansamuka. 
Ulalema nupya amatingi, pa myamba yaku Samaliya. Alimi nayo yalalema nu kulya iviseekwa vyakweyo. 
Pano uwanda uliza lino yakalinda yalapunda pa myamba yakwe Efulemu yati, ‘Katwapita ku Zioni kuli Yawe Leza witu.’ ”
Pano Yawe wavwanga wati, “Imbilini Yakobo nu luzango, mumilini tupundu twa nsansa. Zangilini ntunguluzi ya mitundu. Pongomokini, lumbanyini, mupunde muti, ‘Yawe watakulula antu yakwe, impondo zyakwe Izlaeli.’ 
Silola, ndayawezya ukufuma ku kayeya, ndayakolonganika kufuma ku mpela zya pano nsi. Yonsi pyu impafu ni vilema, umwanaci anyomelile na wino ali pakulela, yonsi yalaweluluka kuno wi umba lino litaikulila. 
Apa kupita yapisile ala yakulila. Lelo ndayamyalalika pa kuweluluka. Ndayatungulula ku nguzi zya manzi, umu nzila itambalale, muno yatalapumika foo, pano anene ndi isi wakwe Izlaeli na Efulemu ali yeli lyane.
“Mwe mitundu yonsi, uvwini amazwi yakwe Yawe. Mulandile na antu yonsi aikala ku nkumba zyakwe yemba ukutali. Wino wasalanganyizizye aina Izlaeli, awino wayakolonganika nupya aliwe amayasunga ndi vino kacema akawaka ufyo wakwe. 
Pano Yawe watakulula Yakobo nu kumupususya ku makasa yakwe wiyo uwamuluta amaka. 
Yaliza apa Mwamba wa Zioni, nu kulaizya ni nsansa, yalutukila ku visuma vyakwe Yawe, ivili wa ngano, waini, amafuta, imfwele ni ng'ombe. Umwenzo wao ulakola icalo cikontelelwe, yataluvwa ulanda. 
Alino umukazyana alasansamuka pa kucina, alumendo na akote yalazangila kumwi. Ndasangula ukulosya kwao insansa, ndamyalalika imyenzo yao. Apa ulanda wao ndausenula uye uluzango. 
Indimula yasimapepo ni vinone, umutundu wane ulikuta ku visuma vyane.” Ivyalanda Yawe.
  Yawe wavwanga wati kutikini kwi zwi ukufuma ku Lama, likulilizika nu kuilizyanya wakwe cimwi. Lakeli akulilila ana yakwe, akukana nu kutekeziwa pano yonsi yasendwa. 
Yawe wavwanga wati, “Lesya izwi lyako ukulosya na manso yako ukuponya aminsozi, ni vipa vyako vitezya vitipasye aminsozi. Vyonsi vino wacitile ana yako ulalambwilwapo. Yene yalaweluluka ukufuma ku mpanga ya anisi yao.” Ivyalanda Yawe. 
“Ana yako yaye nu utailo, ana yako yalaweluluka ku mpanga yakumwao.” Ivyalanda ne Yawe.
“Inuvwa, Efulemu wino akulila ulanda ati, ‘Wankalipila, nakalipilwa wa kana ka ng'ombe kacintuvwa. Sungala umbwezye, uleke mbwele, pano awewe kwene uli Yawe Leza wane. 
Nakusangukila, lelo lyene natinzenzuka. Nintezya, nkuyuma na pa cifuwa. Ni nsonyi zyandema nu kuzewana, muzewanya wa wance uli pali nene.’
“Uzye Efulemu ali mwanane umukundwe? Uzye wii ali mwanane wino natemwa? Pasi pano kwene nkamwiusya lyonsi sile, nkamukalipila. Ali cino lyonsi nkamuluuka mu mwenzo wane nu kumuyela uluse.” Ivyalanda ne Yawe.
Simpa ivipampa ivyakulangilila inzila, uike nu lukomelo. Iusya ningo inzila muno wapisile. Siwela we mukazyana nacisungu, we Izlaeli. Welulukila ku misumba yako, ii. 
Uzye ulazingota mpaka lilaci, we mwanaci mutalami? Pano Yawe watacita icintu cipya panonsi. Aeci cakuti umwanaci wataswilila kuli iya.
Yawe Wamaka yonsi, Leza wa ina Izlaeli wavwanga wati, “Lino ndayawezezya isyuko lyao, alino yalaswilizya ukuvwanga umu mpanga yakwe Yuda nu mu misumba yao yati, ‘Yawe kapuute ulutembo pali wewe, we cifulo caulungami, we mwamba ucindami!’ ” 
Yuda ni misumba yakwe yonsi, alimi na yano yakazeuluka na maufyo ya viteekwa, yalikala mu mpanga kwene ii. 
Pano ndimula umwenzo utovoke, ndikusya nu mwenzo onsi uno ukucula. 
Ali cino ninkatuka, nimbwezya amaka, nindala usaka. 
Lolini, insita iliiza, ivyalanda ne Yawe, lino ndatovya mu ng'anda yakwe Yuda imbezu zya antu ni mbezu zya viteekwa. 
Wakwe vino nkulolelanga ukwipa, apa kuwisya, apakuongolola, apakonona na pa kuleta ulanda, ali vino ndakolelela ukukuula na pa kulima. Ivyalanda Yawe. 
 “Umu manda yalya yalata ukuvwanga yati, ‘Yaisi yalile amatingi aisi, amino ya ana yao uwizila wayalema.’ 
Pano ali wensi alafwa pamulandu wa uyi wakwe umweneco. Wensi wino alalya amatingi aisi, uwizila ulamulema.”
   Yawe wavwanga wati, “Amanda yaliza lino ndapangana upangano upya na ang'anda yakwe Izlaeli na Yuda. 
Citalaya wa upangano uno napangine ni vikolwe vyao uwanda uno nayalemile pi kasa nu kuyafumya mu mpanga ya Eguputo. Yene yasuzile upangano wane. Ali cino nali nu kuyalanga ndi vino nene ndi ciinda wao. Ivyalanda Yawe. 
 Upangano uno ndapangana na ang'anda yakwe Izlaeli, amanda ndi yapita ali uu: indika amasunde yane mu nda zyao, ndayalembela nu mu myenzo yao. Ndaya Leza wao, nayo yalaya antu yane. 
 Alino kutalaya nu kusundana foo. Umwi atalanena umuze nanti umwina ukuti amanye Leza, pano yalamumanya yonsi pyu ukutandikila ku mucepesye ukufika nu ku asambazi kwene. Pasi pano ndayayela uluse ku maifyo yao. Ntalatala nupya niusye amaifyo yao.” Ivyalanda Yawe.
“Yawe aliwe akawazya ilanzi apakuti liwale mu nsita yakasanya. Alino umwezi ni ntanda navyo apa nsita ya usiku. Aliwe akasunkanya na yemba nu kuponya amaimbi. A Yawe Wamaka yonsi ali zina lyakwe. 
Ivipope vino natantika ndi vyafuma pa manso yane, ale uluko lwa ina Izlaeli nalo kwene lwalowa, lwata ukuya umutundu wane.” Ivyalanda ne Yawe. 
“Apakusumba uluko lonsi lwa ina Izlaeli apamulandu wa vintu vyonsi vino lwacita, suka sile namanye amayulu yatala yapimwa, na pa simpwa insi yonsi napo patala papimwa.” Ivyalanda Yawe.
“Insita iliiza lino umusumba wakwe Yawe ulakuulwa nupya, ukutandikila sile ku Lupungu lwa Hananeli, ukufika nu ku Mpongolo ya Pitungi. 
Nu mwando wakupimilako ulalungama ku kamwamba ka Galebu ukusenukila ku Gowa. 
Nupya Cifoloma consi ca vyala ni twi muno vikasumbilwa ni vyalo vyonsi ukufika nu ku kaluzi ka Kiduloni lwaku ufumondaka, ukufika sile nu ku mpongolo ya mfwalasi, vilatuulwa kuli Yawe. Vitalatala vyononeke nanti ukomololwa.”
  Izwi lyakwe Yawe lyafikile kasema Yelemiya, umu mwaka walenga ikumi wa kuteeka kwakwe Zedekiya umwene waku Yuda, uno wali umwaka walenga ikumi na cinani uwa wene wakwe Nebukadineza. 
Alino ivita vya mwene waku Babiloni vyazingulwike Yelusalemu na kasema Yelemiya nawe wafungililwe mu musolo wakwe yakalinda, lwakwi sano lya mwene wa ina Yuda
Lyene ali muno Zedekiya umwene waku Yuda wamuyalile nu kumunena ukuti cani cino ukusema ukupelwa kwa musumba uu mu makasa ya mwene waku Babiloni? 
Ulunda nu kuti Zedekiya nawe kwene umwene waku Yuda atalapusuka mu maka ya ina Babiloni. Wene alasumbwa sile mu makasa ya mwene waku Babiloni. Alalanda nawe amanso na manso. 
Nupya alasenda Zedekiya ku Babiloni, ali kuno alasyala mpaka nkize nkamupempule, ivyalanda Yawe. Ndi cakuti mwalwisya aina Babiloni, pasi cino mulatumbula.
Yelemiya nawe pali pakwasuka ati, “Yawe wavwanzile kunondi ati, 
‘Lola Hanameli umunyonko, mwana so umukalamba Syalumu, aliza akunene kuti ukale icalo cakwe caku Anatoti, pano awewe sile ukweti insambu ya kucikala nu kucikulula. 
Awe na cendi ndi muno Yawe wavwangile umwinane Hanameli wizile kunodi mu musolo wakwe yakalinda, wiza wanena kuti inkale icalo cakwe caku Anatoti, pano nene nkweti sile insambu ya kucikala nu kucikombola. Nani ali pakwiluka ukuti uli mulandu ulya uno Yawe wankonkomizye. 
Fwandi avino nakazile icalo caku Anatoti ku mwinane Hanameli. Namulipila ni mpiya zyakwe siluva ikumi na cinimbali. 
Ali vino nalemvile umulandu uu uwa kukala icalo namupeela na kalata wa umboni, nafwantapo ni nsimbi. Nalonda yakambone, namupendela ni mpiya namupeela nu kumupeela. 
Alino ukulingana ni sunde lya mbila, natola kalata uwa kukalilapo icalo, umufwantwe ni nsimbi, pamwi na kalata asi mufwantwepo insimbi. 
Lyene mvipeela kuli Baluki, umwana wakwe Nelya, mwizikulu Maaseya, pa manso ya muvyala wane Hanameli na yakambone yano yalemvile amazina yao muli kalata, na pa manso ya Ayuda yonsi yano yali mu musolo wakwe yakalinda.’ ” 
Nanena Baluki apa manso yao nati, 
“Tola yakalata yaa, kalata wakukalilapo icalo wino afwansilwepo insimbi pamwi na kalata asi mufwantwepo insimbi, uyaike mu nyungu apakuti yakasungwe pa nsita ntali. 
Pano Yawe Wamaka yonsi, Leza wa ina Izlaeli wavwanga wati, ‘Umu mpanga ii, antu yalakala nupya amang'anda, ivyalo ni miyanda ya matingi.’ ”
Apacisila cakupeela Baluki, mwana Nelya, kalata wakukalilapo icalo, alino lyene napefile inti, 
“Yawe Simwandalali, wemuno wapanzile amayulu ni nsi, umu kukonzolola ikasa lyako lya maka, kutaya nati cimwi icakuposya. 
Ukayela antu amazimbi na mazimbi uluse, lelo ukalandula wakwe cimwi ku ana amufulo pa uyi wa vikolwe vyao. We Leza mukulu Wamaka, Yawe Wamaka yonsi ali zina lyako. 
Kunuli wakula wakwe cimwi mu vicitwa vyako. Ala wewe musambazi mu vicitwa vyako vyonsi. 
Awewe wacisile ivimanyililo ni vipezyamano mu mpanga ya Eguputo nupya avino ukacita ukufika na pali ndakai mu ina Izlaeli nu mu antu yonsi. Wailonkela izina lino ukweti apilelo. 
Wafumizye umutundu wako wa ina Izlaeli mu mpanga ya Eguputo, umu vimanyililo nu ku vipezyamano, apakutambalika ikasa lyako lyamaka ni ngofyo zikulu. 
Nupya wayapile impanga ii ino walavile ku vikolwe vyao apakulapa umulapo, impanga muno mukavovomoka iziya nu uci. 
Nayo ali vino yingile mwenemo nu kuipoka. Lelo yakana ukuyela amazwi yako nu kulondela amasunde yako. Yatacisile nanti conga pali vino wayanenyile. Caleka walesile ukuti uyi onsi uyaponele.
“Mwalola lyene, vino yatiyatuntumalika umusili ukufika nu ku musumba, apakuti yaupoke. Inkondo, icipowe ni mpungo vimapela umusumba mu makasa ya ina Babiloni yano yakuuzanza. Cino wasowile cafikila nu kuilolela watuilolela wenga. 
Lelo kwene we Yawe Simwandalali, awewe wanenyile uti, ‘Kala icalo ni mpiya apa manso yakwe yakambone, nupya umusumba wapelwa mu makasa ya ina Babiloni!’ ”
Nga alino lyene izwi lyakwe Yawe lyamfikile lyati, 
“Lola, nene Yawe wa antu yonsi, uzye kwaya cino camposya? 
 Fwandi vii ivyalanda Yawe, nasya mpeele umusumba uu mu makasa yakwe Nebukadineza umwene waku Babiloni, wiyo aamaupoka. 
Nupya aina Babiloni, yano yakulwisya umusumba uu, yamaiza yawoce kumwi na mang'anda, yano yocelanga Baali ubani apa mapaala yao pakunsosya umwenzo, alino na pakutuulila tuleza tuze ivya wila ivili wa vyakumwa. 
Pano aina Izlaeli na ina Yuda ukutandikila sile ku mpiti yakacita sile vino nsyalonda. Cumi cumi aina Izlaeli yakamvulumwila sile icipyu uku vicitwa vya minwe yao.” Ivyalanda Yawe.
Umusumba kwene uu nao ukandetela sile icipyu nu ukali ukutandikila sile pano yaukuulile mpaka na pilelo. Ali cino namaufumya pa manso yane, 
apamulandu nu uyi wa ina Izlaeli na ina Yuda uno yansosizye umwenzo, aeneco kwene, yamwene yao, intunguluzi zyao, yasimapepo yao, yakasema yao, nga na antu amu mpanga yakwe Yuda na ikala muzi amu Yelusalemu. 
Nanti angala yayasambilizyanga umute ukwaula nu ukasu, yatali akuuvwa nu kupokelela isunde lyane. Yamfutatila, yakana nu kundolekesya. 
 Nanti umu ng'anda ikulu ya mapepo, ino ikaamilwa umwi zina lyane, iika mwenemo ivintu vimwi vyakuzunguka vyamankowezya. 
 Yakuuzile ni ncende ya kupepela mwenemo Baali mu cifoloma ca Beni Hinomu, apakuti amuno yacindikila Moleki, umukupisya ana yao anaci na onsi umu moto. Icintu cimwi cico cino ntatazile njanene, cino citatazile cize nu ku mano yane kuti yangacita iviipe vya mwata ndi uu nu kulenga aina Yuda ukwifya.
Caleka fwandi, apamulandu nu musumba uno mukati inkondo ni cipowe ni mpungo vilauponela, nu kusumbwa mu makasa ya ina Babiloni, Yawe Leza wa ina Izlaeli wavwanga wati, 
“Lolini, ndayakolonganika ukufuma ku mpanga zyuze kuno nayazingile cipyu cipyu, umu ukali wane nu kusoka kwane wakwe cimwi. Ndayawezezya uku ncende kwene ii, muno yalikala usaka. 
Alino lyene yalaya umutundu wane, nani ndaya Leza wao. 
Ndayapeela umwenzo uze upya, ni mipitile yuze iipya apakuti yace yangopa, nga lyonsi cice cayazipila alio kwene na ana yao aalalondelela pacisila cao. 
Ndapangana nayo upangano wa pee uwakuti ntalatala inte ukuyacitila ivizipe, ndiika ni coopo ca koopa umu myenzo yao, apakuti yatakantaluke nupya. 
Ndatemwa ukuyacitila ivisuma, ndayalema umu mpanga kwene ii, uku mwenzo wane onsi nu ku mupasi wane onsi.”
Pano Yawe wavwanga wati, “Vino naletile umutundu uu ulanda ukulu onsi uu, ali vino ndayaletela ivisuma vyonsi vino nayalaya. 
Alino antu yalakala ivyalo mu mpanga mukasi. Ulwanga umusiikala umuntu nanti inyama, cati cisumbwa mu makasa ya ina Babiloni. 
Umu mpanga yakwe Benjamini, umu mbali yakwe Yelusalemu, mu misumba yakwe Yuda, mu misumba yamu myamba, mu misumba yaku uwondaka, mwisika lya myamba yaku Negebu, monsi yalakalamo ivyalo ni mpiya. Yalalemba amakalata akukalilamo ivyalo nu kuyamatilizya mu nyungu apa manso yakwe yakambone. Pano lyene ndayawezezya isyuko lyao.” Ivyalanda Yawe.
Lino yacili yati yafungilila Yelemiya umu musolo wakwe yakalinda, izwi lyakwe Yawe lyamufikile iila lyakwe cili iliti, 
“Yawe wino waumvile insi nu kuimumunga, nu kuiteka pano ikala, wamunena wati wiyo wino akaamwa izina lyakuti Yawe, wavwanga wati, 
We Yelemiya, ndaizya sile nani namakwasuka, namakunena ni milandu ikulu nupya iyankama ino wemo utamanya. 
Apa mulandu wa mang'anda ya muno musumba, na mang'anda ya mwene uwamu Yuda, yano yomololwa apa kuicingilila kweneko umu kutulumanya umusili ukwilinga, na kuli yano yakamukatusizya inkondo, Yawe Leza wa ina Izlaeli wavwanga wati, 
‘Yakalwikanya ya antu na ina Babiloni, apa kuzuzya ivyala umu musumba, ndakomola antu yayo uku cipyu cane nu ku ukali wane, yano mfutatile apa uyi wao onsi. 
Lelo ukuya kwene, intalalengela uku ututulula nu kuupozya. Ndayalwazya nu kuyapeela ulongo nu mutende ukalamba. 
Ndawezezya Yuda na Yelusalemu isyuko nu kuyasimpa nupya ndi vino nacisile mpiti. 
Ndayazifya ukwi ifyo ilili lyonsi lino yacisile kunondi nu kuyaelela uluse uku maifyo yonsi yano yacisile imisuli nu kunsangukila. 
Alino kunondi Yelusalemu alaya izina lyaluzango, ilyalulumbi nu ucindami, umu mitundu yonsi iya pano nsi, lino yaluvwa isyuko lino ndayaletela. Nupya ilaopa nu kuzakaza, apamulandu wa usuma onsi ni cituku consi cino ndayapeela.’ ”
Nupya Yawe wavwanga wati, “Antu yakuti impanga ili wa mpanga muno musiikala umuntu suka sile inyama zya mpanga. Ee kwene umu cumi, umu mizi ya muno mpanga ya Yuda nu mu miseo yamu Yelusalemu, musikuloleka umuntu nanti nyama foo. Lelo ukuya kwene muluvwika nupya, 
 utupundu twa nsansa nu twa luzango. Muluvwika na mazwi yakwe nawinga na siwinga. Lino antu yalaleta amawila akutaizya uku ng'anda yane, amazwi yao yalauvwika lino yakwimba ala yakuti, ‘Taizini Yawe Wamaka Yonsi, pano wene umusuma, nu luse lwakwe ulwa manda pe.’ Pasi pano impanga kwene ii nemo ndailetela isyuko ndi vino nacisile apa mpiti. Ica cumi, anene ne Yawe navwanga.”
Nupya kwene Yawe Wamaka yonsi wavwanga wati, “Umu mpanga kwene ii ino icili kwati ulwanga, umu siikala umuntu nanti inyama, ala mulaya nupya umulemvwe umwakuti yace yacemelamo iviteekwa. 
Nupya yakacema yalapendelamo imfwele zyao umu misumba ya mwisika lya myamba, umu misumba yaku Negebu, umu citungu cakwe Benjamini, nga nu mu misumba ino yazinguluka Yelusalemu kumwi ni misumba ya muno mpanga yamu Yuda. Ica cumi anene ne Yawe navwanga.”
 Nalyuze kwene, Yawe wavwanzile ati, “Insita iliiza lino nemo ndafikilizya ulayo uno nalavile aina Izlaeli na ina Yuda. 
Apa wanda kwene ulya na pa kasita kwene kaka, nemo ndaletelapo umwana uwa mpomvu umu mupanda wakwe Davidi, ali wino alalungamika ivintu vyonsi nu kucita ulungami impanga yonsi. 
Insita iyo nga yafikila, antu aku Yuda ale yakululwa, na ina Yelusalemu ale ikala ku matwi cele. Ni zina lyao kumwi nu musumba wao ulaamwa, ‘Yawe Mukuluzi witu.’ ”
Apa mulandu kwene uu, nemo ne Yawe nalaya nati, “Davidi atalatala aulilwe umuntu uwakuteeka pa cilimba ca wene wa ina Izlaeli. 
 Nupya insita ili yonsi, kulaya lyonsi yasimapepo aina Levi akwimilila apa mulola wane, nu kuntuula amawila yakoca yakwe wiyo umusuma, nga ni mituulo ya vilyo pamwi na mawila yauze asyala.”
Alino Yawe anena Yelemiya ati, 
“Ndi wakwe vikwene vino nemo ningonona upangano wane akasanya nu usiku, apakuti akasanya nu usiku vite ukuombela apa kasita kaviko, 
icili conga kwene ndi vino nemo cakana ukuti ningonona upangano wane uku muomvi wane Davidi, icakuti pataya umwana wakwe wenga uwaku pyana apa cilimba ca wene wakwe. Ali vino cakanilila kunondi icakuti ntange mpiliule upangano wane na yasimapepo aina Levi, apakuti yataombela nene. 
Ica cumi, nemo ndavuzya wakwe cimwi ana ya muomvi wane Davidi, na yasimapepo aina Levi akumbombela icakuti apakuyapenda, cikaye sile kwati nalimwi umuntu wino akwezya ukupenda intanda zya mwiyulu nanti umusensenga uwamu nkumba yakwe yemba.”
Nga nupya Yawe anena Yelemiya ati, 
“Uzye utuvwile vino antu yakulanda ukuti Yawe watasumba inko zyakwe Yuda ni zyaku Izlaeli zino waisololwelile sile umweneco? Yati yasuula antu yane, yasikuvwika apa mitundu foo! 
Ndi cakuti nemo inkana kupangana upangano na kasanya nu usiku, nu kuvipeela isunde ilyakuti insi ni iyulu vyalondela, 
ale lyene nange nsumbe yamwana Davidi, umuomvi wane. Lyene ngano nata mpiti nu kusolola amu luko lwakwe, uwakuteeka aluko lwakwe Abulaamu, Isaki na Yakobo. Pasi pano ndayawezezya isyuko lyao ilya ku katalili nu kuyayela uluse.”
 Lino Nebukadineza, umwene waku Babiloni, ni vita vyakwe vyonsi pamwi nu wene wakwe onsi uno watekanga pano nsi, walwisyanga umusumba wa Yelusalemu ni misumba yakweo yamu mbali, izwi lyakwe Yawe lyafikile Yelemiya iliti, 
“Yawe Leza wa ina Izlaeli wavwanga wati! Pitanga ukanene Zedekiya umwene wa ina Yuda ukuti Yawe wavwanga ukuti wasya apeele umusumba uu umu makasa ya mwene waku Babiloni, wiyo wino alawooca mpaka uce ulokotele na pansi. 
Mutalapuka foo, Mulalemwa nu kupelwa umu makasa yakwe. Mulasimpana amanso ntontonto nu kulandana nawe alino muce musendwe nu ku Babiloni. 
Lelo kwene ungala utezye amazwi yano ne Yawe nkukunena, we Zedekiya mwene waku Yuda. Wemo utalakomwa umu ulwi foo. 
Lelo ulafwa umu mutende nu longo. Vino yociile ivikolwe vyako ubani, yamwene yampiti yano yakukolelile, ali vino yalocela nawe kwene, nu kukulosya yati, ‘Iye mwe kalanda kasikolo Umwene witu mwe!’ Vivyo avino nemweneco nalaya, Ivyalanda ne Yawe.”
Alino lyene Yelemiya aya alanda vyonsi vivyo kuli Zedekiya, umwene waku Yuda umu Yelusalemu. 
Lilyo ala ivita vyaku Babiloni vikulwisya Yelusalemu ni misumba yuze yamalinga, imisumba sile iyamalinga iyasile umu Yuda a Lakisyi na Azeka.
Izwi lyakwe Yawe lyafikile Yelemiya apacisila ca upangano uno umwene Zedekiya yapangine na antu yonsi aikazi amu Yelusalemu, uwakupeela untungwa uku azya yao. 
Umuntu ali wensi wali nu kupeela untugwa uku muzya wakwe Muyebulai, ciye umwanaci nanti umonsi apakuti aipitila. Kutaya nanti wenga uwakuteeka Umuyuda muze uzya. 
Asambazi yonsi na antu yano yazumilizye upangano, yuvwile ningo sana ukuti wensi alinzile ukuta umuzya wakwe, umwanaci nanti umonsi apakuti aipitila ataya umuzya uwakuteekwa nupya foo. 
Lelo apacisila yasenula amano yao, yawezya azya, aonsi na anaci kwene yano yapile untungwa wa maipitile, nupya yayateeka uzya.
Nga alino nupya izwi lyakwe Yawe lyafikila Yelemiya lyamunena lyati, 
“Ne Yawe Leza wa ina Izlaeli, lino nafumizye ivikolwe vinu mu mpanga ya Eguputo, napangine nayo upangano wakuti, 
 Cila myaka cinimbali ndi yapita, cila wenga ali nu kulekelamo umuzya wino wiza waikazya kuno muli, apakuti nawe aikalile wenga. Ukuya kwene alinzile waya umuzya apa myaka mutanda kuno muli. Nga alinzile walekwamo apakuya umuntungwa. Lelo ivikolwe vinu vitanguvwile foo, nanti panono. 
Mwemo umwilelo mwaiyelako, mwacita icilungame apa manso yane, apa kuuma imbila, iyakuti cila muntu alinzile wapeela umuze untungwa. Mwapangana nu upangano apa manso yane umu ng'anda ikulu iyakumpepelamo, ikaamilwa umwi zina lyane. 
Nupya mwasenuka, mwasuula ni zina lyane, apakuwezya cila muntu umuzya wakwe, umwanaci nu monsi yano mwatazile mwapeela untungwa nu kuleka yaikalile. Mwayapatikizya ukuya azya nupya.”
Caleka lyene Yawe wavwanga wati, “Mwatimukana ukunguvwa, mwakana nu kupeela untungwa cila muntu uku anyonko nu ku auzo. Icisuma fwandi, nemo namamusunkilizya umu nkondo, uku mpungo nu ku cipowe. Namamuletela na kasokonda uku wene uli onsi uwa pano nsi. 
Antu yano yatiyonona upangano wane, yano yatiyasuula amasunde aupangano uno yacisile apa manso yane, ndayacita wa kang'ombe kano yatiyalepula pakasi, alino kupita pakasi kaviputulwa vyakako. 
Asambazi amu Yuda na amu Yelusalemu, yamutungwi ya kwisano yasimapepo na antu yonsi amu mpaga yano yapisile apakasi ka viputulwa vya kang'ombe kaputulwe apakasi, 
ndayapeela umu makasa ya anisi yao nu mu makasa yakwe yano yakayapangila ukuyakoma. 
Zedekiya nawe, umwene waku Yuda na asambazi yakwe, ndayapeela umu makasa ya anisi yao nu mu makasa yakwe yao yano yakalonda uku yakoma, uku vita vya mwene waku Babiloni, vino vyativimutaluka.” 
Yawe wavwanga wati, “Namapeela ilamulo lya kuyawezezya uku musumba uu, yaulwisye yaupoke nu kuoca. Namasangula ni misumba yakwe Yuda ukuya ulwanga, umutange mwikale umulawa.”
  Umu manda yakwe Yeoyakimu, umwana umonsi wakwe Yosiya, umwene waku Yuda, izwi lyakwe Yawe lyafikile Yelemiya iliti, 
“Yanga ku luko lwa ina Lekabu, ulande nayo nu kuyaleta mu muputule wa Ng'anda ikulu yakwe Yawe, uyapeele na waini yamwe.”
Fwandi alino nkatuka injansenda Yazaniya umwana wakwe Yelemiya, umwizikulu wakwe Habaziniya na ina kumwi na ana yakwe, nga nu luko lonsi lwakwe Lekabu. 
Injatwala ku ng'anda yakwe Yawe yi pepo. Naingizya mu muputule wa ana yakwe Hanani, umwana wakwe Igidaliya umuntu wakwe Leza. Nu muputule uo wali mu pipi nu muputule wa vilolo, apapela nu muputule wakwe Maseya, umwana wakwe Syalumu kalinda wa mpongolo ya ng'anda yakwe Leza. 
Alino ntekela aina Lekabu inkolo zyakwe waini pamwi ni ngako, njanena inti, “Aleni mwini waini.”
Lelo yene yangasuka yati, “Awe mukwai swemo tusyamwa waini, pamulandu wakuti icikolwe citu, Yonadabu umwana wakwe Lekabu, watupile ilamulo lyakuti, cisi cakwezya kumwa waini, mwemwe na ana inu. 
Mutaezya kukuula amang'anda, nanti kukomela imbezu, mutalema ivilimwa vya matingi nanti kulima vyalo. Mwaikala sile mu mataalu mu umi winu onsi apakuti muce mwikale amanda avule mu mpanga ino mwaya wa alendo. 
Ali cino swemo nu kuwaka tukawaka ilamulo lilyo lya cikolwe citu Yonadabu mwana Lekabu. Tusimwa waini nanti panono, ukutandikila sile pali sweswe kwene, aci itu, nga na ana itu aonsi na anaci kwene. 
Tusikuula amang'anda akwikala mwenemo. Tutakwata vyalo vya matingi nanti vyalo vyuze vyakukomelamo imbezu. 
Tukaikala sile mu mataalu, tukawaka isunde lya cikolwe citu nu kulilondela muli vyonsi. 
Lelo lino Nebukadineza umwene waku Babiloni wizile mu kulwisya impanga, twavwanzile twati, ‘Katukini tuye ku Yelusalemu tupuuke ivita vya ina Babiloni ni vya ina Silya. Ali cino tukaikalila muno mu Yelusalemu.’ ”
Alino nupya izwi lyakwe Yawe lyafikile Yelemiya, iliti, 
“Yawe Wamaka yonsi, Leza wa ina Izlaeli wavwanga wati, ‘Yanga ukanene antu yakwe Yuda na ikazi amu Yelusalemu ukuti, Uzye musyakulonda kupokelela ilamulo lyane nu kuvwa izwi lyane.’ Ivyalanda Yawe. 
Isunde lya kuntamwa waini lino Yonadabu wasilile ana yakwe likalondelwa. Pasi pano kufika na pilelo yasyamwa pamulandu wakulondela isunde lya cikolwe cao. Lelo nemuno nkumunena nu kukonkomezya sana kwaula kutonta, musinguvwa foo. 
Kwaula nu kutonta nkamutumila lili lili aomvi yane, yakasema akamunena ukuti mufuntuke cila wenga ku nzila zinu ziipe, muzifye ni vicitwa vinu. Mutalondela tuleza tuze utuluwi nu kututumikila, pakuti muce mwikale mu mpanga ino napiile kuno muli nu ku vikolwe vinu. Lelo mwemo mutuvwile kunondi nanti panono. 
Mulole lyene vino ana yakwe Yonadabu umwana wakwe Lekabu, yene yawaka ilamulo lino icikolwe cao cayapile. Lelo mwemo mwakanililila sile syonko ukunjela.”
Caleka fwandi Yawe Wamaka yonsi Leza wa ina Izlaeli wavwanga wati, “Ndaletela aina Yuda na ina Yelusalemu yonsi isyamo lino nayanenyile. Pasi pano nemo nayanenyile, lelo yakana ukunguvwa. Nayamile nayo yakana ukwaasuka.”
Yelemiya ali pakunena uluko lwa ina Lekabu ati, Yawe Wamaka yonsi, Leza wa ina Izlaeli wavwanga ukuti, “Pamulandu wakuti mukawaka ilamulo lya cikolwe cinu Yonadabu, mukalondela na masunde yakwe yonsi nu kucita vyonsi vino wamunenyile, 
Yawe Wamaka yonsi, Leza wa ina Izlaeli akuti Yonadabu umwana wakwe Lekabu atalatala aulilwe umuntu wa kumutumikila.”
  Mu mwaka walenga ini wakwe Yeoyakimu umwana umonsi wakwe Yosiya ukuya pa cilimba ca wene mu Yuda, izwi lyakwe Yawe lyafikile Yelemiya iliti, 
“Toola amapepala, ulembepo amazwi yonsi yano nkunenyile pamulandu wakwe Yelusalemu, aina Yuda ni mitundu yonsi. Ulembe sile vino nakunena, kutandikila sile pa wanda uno natandikile kulanda nawe, mu manda yakwe Yosiya kufika na pa wanda wilelo. 
Nalimwi Ayuda ndi cakuti yuvwa uyi onsi uno napingila kuyacitila, yangafuntuka ku nzila zyao iziipe, apakuti nani njuvwileko uluse ku uyi wao nu ku maifyo yao.”
Yelemiya nawe ali pakwama Baluki mwana Nelya, wamunena nu kuti alembe vyonsi vino Yawe wavwanzile ndi muno Yelemiya wamunenelanga ukuti avino alembe. 
Alino lyene Yelemiya atandika kunena Baluki ati, “Nemo yandesya ukuya mu Ng'anda ikulu yakwe Leza. 
Fwandi nkulonda ukuti wewe ukanjiile kweneko apa wanda ulya lino antu yalata ukulya. Uce ukalemasye apa kuwelenga amazwi yaa, pakuti yace yuvwe vyonsi vino Yawe wayanenyile ndi muno nkunenile ukulemba. Uce ukasolole pamwi apatumpuke apakuti yonsi yace yakuuvwa, kumwi na Ayuda yonsi yano yalafuma mu misumba yao ya mumbali mbali. 
Limwi yangasuka yapapate kuli Yawe yate ni misango yao iipe. Pano kwene Yawe wayapangila wakwe cimwi, ukuyacitila cimwi cikali nupya cipyu cipyu.”
Baluki umwana wakwe Nelya wacita vyonsi vino kasema Yelemiya wamunenyile kucita, apamulandu wakuwelengela antu amazwi yakwe Leza yano yali muli kalata mu Ng'anda ikulu yakwe Leza.
Cali mu mwaka walenga isano, umwezi wakwe fundimbali, pano Yeoyakimu mwana Yosiya watandikile kuteeka mu mpanga yakwe Yuda. Ali lino antu yatiile ukulya pamulandu wakupapata Yawe. Fwandi antu yonsi yano yafumile mu misumba yamu Yuda na ina Yelusalemu yatiile ukulya. 
Alino Baluki nawe ayawelengela amazwi yano yali mu kalupapulo, yano Yelemiya wamunenyile. Lilyo ala antu yonsi yakukutikila kuli Baluki. Apa kuwelenga Baluki wali mu Ng'anda ikulu yakwe Leza, mu muputule wakwe Gemaliya umwana wakwe Syafani kalemba wakwi sano. Umuputule wakwe, wayelile mu musolo wa papela, apa wingililo wa Mpongolo ya Ng'anda ikulu yakwe Leza, muno antu yonsi yanguvwa ningo.
Lyene walanga Mikaya umwana wakwe Gemaliya, umwizikulu Syafani, uvwa amazwi yonsi yakwe Yawe yano yali muli kalata, 
atentemukila kwi sano, aingila mu muputule wakwe yakalemba, umwakolongine yacilolo yonsi, ivili wakwe kalemba Elisyama, Delaya umwana wakwe Syemaya, Elinatani umwana wakwe Akiboli, Gemaliya umwana wakwe Syafani, Zedekiya umwana wakwe Hananiya, ni vilolo vyuze vyonsi vyasyala. 
Mikaya ayalandila amazwi yonsi yano uvwile, yano Baluki wawelenzile pali kalata. 
Alino yacilolo nayo yuvwana nu kutuma Yeudi umwana wakwe Netaniya, umwizikulu wakwe Syelemiya, icizikulula cakwe Kusyi, yamutuma kuli Baluki kuti aye akamunene alete kalata wino walakuwelengela antu. Nawe Baluki ali vino acita. Atoola kalata wilya, nga alungama na kuno yacilolo yali. 
Yacilolo nayo ali pakumunena yati, “Ikala paa, utuwelengele kalata!” Baluki nawe ali pakuyawelengela. 
Walanga sile wamala kuyawelengela, yatandika kulolekesyanya ntete ntete. Alino yanena Baluki yati, “Umulandu uu tulinzile twaufisya ku mwene Yeoakimu.” 
Alino yuzya Baluki yati, “Wee, situneneko, uzye walemvile uli amazwi yonsi yaa?” 
Baluki nawe ayaasuka ati, “A Yelemiya, uwanenanga amazwi nani ali vino nayalembanga pali kalata wi ni cilembelo cane.” 
Yacilolo ali pakunena Baluki yati, “Wemo na Yelemiya pitangini sile mukafisame. Mutezya muleke nanti wenga amanye kuno muli.”
Alino lyene yaya ku mwene ku musolo wakwisano, yasya iika na kalata wilya mu muputule wakwe kalemba Elisyama, yalandila nu mwene umulandu onsi.
Umwene nawe atuma Yeudi ku kusenda kalata, nawe aya amuzana mu muputule wakwe kalemba Elisyama. Awelengela umwene na yacilolo yonsi ala iimilile umu mbali mbali. 
Cali mu mwezi walenga fundimbali, ala nu mwene ali mwi sano lya kwikalamo mu nsita ya mapepo. Lilyo ala kuli nu moto uno umwene wotanga. 
Cila nsita akula Yeudi wawelenga imisilwa itatu nanti ini, umwene aputulako na kamupeni kakucembelako nga asumbila apa moto, mpaka sile kalata wensi pyu apya apa cininkwa ca moto. 
Umwene pamwi na aomvi yakwe, nanti angala yuvwile amazwi yaa yonsi, lelo yatakweti intete foo. Yatalepwile ni nsalu zyao. 
Nanti angala Elinatani, Delaya na Gemaliya yakonkomizye umwene kukana oca kalata, wene atuvwile foo. 
Lelo umwene ali pakunena Yelameeli, umwana wa mwene, Selaya umwana wakwe Azilieli nga na Syelemiya umwana wakwe Abideli kuti yakaleme kalemba Baluki na kasema Yelemiya. Lelo Yawe wayafisile.
Apacisila ca mwene ukoca kalata umwali amazwi yano Baluki walemvile, yano Yelemiya wamunenanga, izwi lyakwe Yawe lyafikile Yelemiya iliti, 
“Toola amapepala yauze ulembe amazwi yonsi yano yali muli kalata wakutandika, wino Yeoyakimu umwene wa ina Yuda woca.” 
Nupya pamulandu wakwe Yeoyakimu umwene wa ina Yuda, uvwange uti, “Yawe akuti watuoca kalata wii uti, ‘Icani cino walembela amazwi akuti umwene waku Babiloni aliza mu cumi, alonona impanga ii nu kuisya umwaula umuntu nanti inyama?’ 
Cico kwene ali cino Yawe wavwanga pamulandu wakwe Yeoyakimu umwene waku Yuda wati, atalatala akwate umwi namuze uwakwikala pa cilimba cakwe Davidi, ni cala cakwe cilasumbwa ukunzi ku cipuki akasanya, alino nu ku mpepo usiku. 
Ndamuvunuka mwensi pamwi ni mpyanyi zyakwe kumwi na aomvi yakwe pamulandu sile wa uyi wao! Aikazi amu Yelusalemu nanti amu Yuda ndayaletela amasyamo yonsi yano nasowile, pamulandu wakuti yatanguvwile.”
Fwandi Yelemiya ali pakutoola amapepala yauze apeela kalemba Baluki umwana wakwe Nelya. Nawe alembulula ndi muno Yelemiya wamunenyile. Alemba amazwi yonsi yano yali muli kalata wino yosile kuli Yeoyakimu, ukulundapo na mazwi aingi amu musango uli onga kwene.
  Nebukadineza umwene waku Babiloni wasonsile Zedekiya mwana Yosiya ukuya pa cilimba ca wene, cakuteeka impanga yakwe Yuda apa cifulo cakwe Yeoyakini umwana wakwe Yeoyakimu. 
Lelo nalyo kwene, umweneco kwene pamwi na aomvi na antu yakwe yatasakamile ukuvwa amazwi yano Yawe walanzile ku kanwa kakwe kasema Yelemiya. 
Umwene Zedekiya watuma Yeukali umwana umonsi wakwe Syelemiya na simapepo Zefaniya umwana umonsi wakwe Maaseya kuli Yelemiya ku kumulenga ukuti ayapapatileko kuli Yawe, Leza witu. 
Pa kasita kaka, ala Yelemiya acili akupitana mu antu, yatacili yamusumbe nu mu ng'anda yaminyololo. 
Lino ivita vyakwe Falao vyafuma mu Eguputo ukwiza, aina Babiloni alwisyanga Yelusalemu nayo lino yacuvwa, yata yaswililamo.
Alino izwi lyakwe Yawe lyafikila kasema Yelemiya liti, 
“Yawe Leza wa ina Izlaeli wavwanga ukuti wasuke umwene wa ina Yuda uwatakutuma kunondi, uku kunguzya kuti indole ivita vyakwe Falao ivikwiza ku kutaasya nupya vyasya viswilile ku mpanga yao ku Eguputo. 
Alino lyene aina Babiloni yasyayawele ku kulwisya umusumba uu, yakaupoke nu kuoca.” 
Yawe wati, “Ala mutaisomba mwe eneco muti aina Asilya yatiyafumilila kunotuli. Ala yatafumililako foo. 
Nanti mungakomola ivita vya ina Babiloni, ivikumulilizya, suka kwasyala sile impondo zitupu tupu, zizyo kwene zingakatuka nupya nu kwiza oca umusumba uu.”
Alino lyene ivita vya ina Babiloni vyafumile mu musumba wa Yelusalemu, apakoopa ivita vyakwe Falao. 
Yelemiya nawe ali pakukatuka, afuma mu musumba nu kuya ku mpanga yakwe Benjamini kukuya ankanya ivyuma vyakwe ku antu yakwe. 
Lino wafika kweneko ku mpongolo yakwe Benjamini, kalinda uwalindanga impongolo izina lyakwe wali a Iliya, umwana umonsi wakwe Syelemiya, mwizikulu Hananiya, alema kasema Yelemiya nga amunena ati, “Wemo uli ku lusansa lwa ina Babiloni.”
Yelemiya nawe aasuka ati, “Ufi, wasomba sile. Nemo insi ku lusansa lwa ina Babiloni. Lelo Iliya wene akana kumuzumilizya, nga amulema amutwala ku makombe. 
Nayo amakombe pasi pakusokela Yelemiya, yamuma nu kumufungilila mu ng'anda yakwe Yonatani, ino yasangwilwe wa ng'anda yaminyololo. 
Yamutwala mu kafyototi ka muputule wa pansi, muno watenzi amanda avule. 
Nga alino lyene umwene Zedekiya atuma kuti yamulete kuno wali ukwi sano. Alino amuuzya mu umfisolo ati, ‘Uzye kungaya kweneko izwi ilingafuma kuli Yawe?’ Yelemiya nawe aasuka ati, ‘Ee, akuno lili. Wemo ulapelwa mu makasa ya mwene wa ina Babiloni.’ ”
Nga nupya Yelemiya anena umwene Zedekiya ati, “Uzye icani cino naifya kunuli, ku yaomvi yako nanti ku mutundu uu, pakuti unsumbe mu ng'anda ya minyololo? 
Yalikwi yakasema inu yano yasowile ukuti umwene waku Babiloni atalakuzanza nanti uku wililila impanga yako? 
We mwene, musambazi wane sungala uuvwe ukupapata kwane, utanswilizya nupya umu ng'anda yakwe kalemba Yonatani, pano limwi ningaya nkafwile mwenemo.”
Alino lyene umwene Zedekiya apeela ilamulo ilyakuti Yelemiya asungwe umu musolo wakwe yakalinda. Nupya cila wanda yamupeelanga icakulya, cila wanda umukate upuma, ukufuma uku museo wakwe yakapanga ya mikate, suka sile umukate umu musumba wasila. Fwandi avino Yelemiya watenzi umu musolo wakwe yakalinda.
Alino Syefatiya umwana umonsi wakwe Matani, Gedaliya umwana umonsi wakwe Pasyuli, Yukali umwana umonsi wakwe Mali, yuvwa amazwi yano Yelemiya wanenanga antu ati, 
“Yawe wavwanga ukuti, wiyo wensi uwala wasyala umu musumba uu, alafwa uku nkondo, uku cipowe, nu ku mpungo. Lelo wiyo wino wafuma mwenemo nu kuya uku lusansa lwa ina Babiloni, alapususya umi wakwe. Alapuuka nu umi wakwe, nu kwikala uwa umi.” 
Yawe wati, “Umusumba uu ulapelwa mu makasa ya vita vya ina Babiloni, vivyo ivilaupoka.”
Lyene amakombe yaya yanena umwene yati, “Umuntu wii, alinzile ukufwa. Pano kwene kuvwanga kwakwe kwatikunenula ivita ivisiile mu musumba uu, pamwi na antu yonsi. Umuntu wii itonsya! Kulanda kwakwe kusi kwakuzipila umutundu uu, suka sile ivyakuusyamika.” 
Umwene Zedekiya nawe ati, “Awiyo, ali mu makasa inu. Ne mwene ntakweti nanti cimwi cakumulesya.” 
Acino nayo ali vino yasenzile Yelemiya, yaya yamusumbila mu cifula cakwe Malikiya, umwana wa mwene. Icifula cayelile mu musolo wakwe yakalinda. Ali muno yamutelemwila ku mwando. Lelo icifula cico mutalimo amanzi. Mwali sile amatipa. Yelemiya ali pakutika mu matipa.
Lelo Ebedimeleki, umwina Kusyi, uwaombelanga kwi sano auvwa ukuti Yelemiya yatiyamusumbila mu cifula. Fwandi lino umwene watenzi apa mpongolo yakwe Benjamini, 
Ebedimeleki afuma mwi sano, anena nu mwene ati, 
“Musambazi, we mwene wane, antu yaa yatiyaifya wakwe cimwi kuli kasema Yelemiya, apa kumusumbila mu cifula, kuti amuno ace akafwile ku nzala.” 
Lyene umwene nawe apeela ilamulo kuli Ebedimeleki umwina Kusyi, ati, “Senda aonsi yatatu, upite nayo kuti yakafumye Yelemiya mu cifula lino atacili afwe.” 
Caleka Ebedimeleki nawe ali pakusenda aonsi yayo ukwisano. Aingila mu muputule wakusungila mwenemo vyakuzwala. Alino asolola mwenemo ivisamu vyampiti, aviponyezya Yelemiya ku mwando mu cifula. 
Alino Ebedimeleki umwina Kusyi anena Yelemiya ati, “Kwapila insalu zizyo mu nkwapa zyako umwisika umu mapitanga umwando.” Yelemiya nawe acita vivyo kwene. 
Alino yatinta Yelemiya ku mwando nu kumufumizya ukunzi, yamuzuulula mu cifula. Yelemiya atala asyala mumu kwene mu musolo wakwe yakalinda.
Alino lyene umwene Zedekiya atuma akuya aama Yelemiya kuti aize alolekele kunoyali, ku mpongolo yalenga zitatu, ya Ng'anda ikulu yakwe Leza. Alino umwene auzya Yelemiya ati, “Nkukuuzya icintu cimwi, utezya umfise icintu cili consi.” 
Yelemiya nawe anena Zedekiya ati, “Ndi cakuti nakunena icumi, uzye utamankoma? Nupya ndi cakuti nakupanda amano, wemo usikunguvwa foo.” 
Lelo umwene Zedekiya alapa mu umfisolo kuli Yelemiya ati, “Cumi cumi Leza andye, intakukukoma foo. Ntalakusumba mu makasa ya antu yaa yano yakulonda kukukoma.”
Alino Yelemiya anena Zedekiya ati, “Yawe, Leza Wamaka yonsi, Leza wa ina Izlaeli, wavwanga wati, ‘Ndi cakuti wala wafuma, waya wacimbila ivita vya ina Babiloni, lyene ale wemo ulapusuka nu kupususya umi wako. Nu musumba uo lyene utalapya ku moto. Wewe kwene nu luko lwako mulasyala nu umi. 
Lelo ndi cakuti utafumile nu kuyacimbila ivita vya mwene waku Babiloni, ale lyene umusumba uu umapeelwa mu makasa ya ina Babiloni. Yene yamaoca nga nawe kwene utalapusuka uku makasa yao.’” 
Umwene Zedekiya nawe ali pakunena Yelemiya ati, “Nkoopa aina Yuda yano yaikumika ku lusansa lwa ina Babiloni. Pano ungazana ukuti napelwa mu makasa yao, yancuzya.” 
Yelemiya wamwasuka wati, “Utalapeelwa mu makasa yao foo. Wemo ule uvwe sile izwi lyakwe Yawe ndi muno namakunenela, apakuti cikuzipile, upususye umi wako. 
Ndi cakuti wemo wakana ukutontelela, vii ali vino Yawe watansokolwela ukuti, 
anaci yonsi pyu yano yasile mu musumba wa mwene waku Yuda, yamayatwala ku yaomvi ya mwene waku Babiloni, ale yakwimba yakuti,
“Anaci yonsi, na ana yako yonsi yalasendwa ku ina Babiloni. Nawe kwene utalapusuka ku makasa yao. Yalakulema yakusende ku uzya ku mwene waku Babiloni. Yaloca nu musumba uu ku moto.”
Lyene Zedekiya ali pakunena Yelemiya ati, “Utaleka umuntu nanti wenga amanye amazwi yaa, pano limwi ungafwa. 
Ndi cakuti inkombe zyane zyamanya ukuti twatitulanda nawe amazwi yaa, nanti ndi yakunena yati, ‘Tunene vino wali walanda ku mwene, utatufisa nanti cimwi, pakuti tutakumona,’ 
wemo ulinzile wayanena sile uti nali napapata ku mwene ukuti yatanswilizya ku ng'anda yakwe Yonatani pakuti ntakafwilemo.” 
Nu mucumi amakombe yonsi yizile kuli Yelemiya uku kumuzya. Nawe ayaasuka vivi kwene vino umwene wamupile ilamulo kuti ayanene. Acino kusi cuze cino yavwanzile kunoli nupya, pano kusi nanti wenga uwatazile auvwa kuno wene yalanzyanyizye nu mwene. 
 Na Yelemiya wikalanga mu musolo wakwe yakalinda mpaka nu wanda uno yaposile Yelusalemu.
Mu mwaka walenga fundimbali mu mwezi walenga ikumi wa kuteeka kwakwe Zedekiya mu Yuda, Nebukadineza umwene waku Babiloni wizile ni vita vyakwe vyonsi ku kwiza lwisya umusumba wa Yelusalemu 
Mu mwaka walenga ikumi na onga, uwa kuteeka kwakwe Zedekiya, mu mwezi wakwe cini, apa wanda walenga fundimbali, ilinga lyamokolwa. 
Awe lyene amakombe yonsi amwene waku Babiloni yingile nu kuya ikala pa Mpongolo Yapakasi. Amakombe yalya yali a Neligali Syalezeli waku Samugali, Nebo Selisekimu musika mukulu wa vita, na Neligali Syalezeli intunguluzi ikalamba pamwi ni ntunguluzi zyuze zyonsi zya mwene waku Babiloni. 
Zedekiya umwene waku Yuda pamwi ni vita vyakwe apakulola vyonsi vivyo yalutonkola, yapuuka nu kufuma mu musumba usiku. Yapita umu nzila ino yapita mu calo ca mwene nu mu mpongolo ya pakasi ka malinga yaili nga yalungama ku Alaba. 
Lelo ivita vya ina Babiloni viyazinganya, ivizana Zedekiya mu manyika aku Yeliko. Alino vimulema nu kumutwala ku Libula mu mpanga ya Hamati kuli Nebukadineza, umwene waku Babiloni, nga nawe amupingwila umulandu. 
Kuku kwene ku Libula umwene waku Babiloni akoma ana aonsi yakwe Zedekiya apa manso yakwe Zedekiya kwene nga akoma na asambazi yonsi amu Yuda. 
Lyene aleka yatonkola Zedekiya amanso nga yamunyepa mu minyololo ya mukuwa nu kumusenda ku Babiloni. 
Aina Babiloni yoca isano lya mwene kumwi na mang'anda ya antu, nga yawisya na malinga ya musumba wa Yelusalemu. 
Alino Nebuzaladani umukalamba wakwe yakalinda ya mwene asenda antu ku uzya ku Babiloni, yayo asile mu musumba, kumwi na yayo aile kunoli, nga na antu asyala. 
Nebuzaladani umukalamba wakwe yakalinda ya mwene wasile umu mpanga ya Yuda antu yamwi apina, yayo atakweti nanti kamwi. Wene wayapile ivyalo vya matingi ni vyalo navyuze. 
Nebukadineza umwene waku Babiloni walanga wapeela amalamulo yaa kuli Nebuzaladani, umukalamba wakwe yakalinda ya mwene, akumile Yelemiya, ati, 
“Umusende nu kumuwaka. Utamucuzya, lelo umucitile icili consi ndi muno akulondela.” 
Acino Nebuzaladani, umukalamba wakwe yakalinda ya mwene, akatuka pamwi na Nebusyazibani musika mukulu, na Neligali Syalezeli cilolo mukalamba nga na yamusika yonsi a mwene waku Babiloni. 
Yene yatuma akuyasenda Yelemiya mu musolo wakwe yakalinda. Yamutwala kuli Gedaliya, umwana umonsi wakwe Aiikamu, umwana umonsi wakwe Syafani, kuti amuswilizye ku ng'anda ukwakwe. Caleka Yelemiya watenzi kuku na antu yakwe.
Lino Yelemiya acili akusungwa mu musolo wakwe yakalinda, Yawe wavwanzile kunoli ati, 
“Yanga ukanene Ebedimeleki umwina Kusyi wilya uti Yawe Wamaka yonsi, Leza wa ina Izlaeli akuti, ‘Nasya mfikilizye vino navwanzile ivikumile musumba uu, nga ivintu vivyo iviipe, kusi ulongo awe. Apa nsita ilya ivintu vivyo vilafikiliziwa apa manso yako. 
Lelo wemo ndakupususya mu wanda ulya, nupya utalapeelwa mu makasa ya antu yano ukaoopa. 
Endi, wemo ndakupususya, nga utalakomwa ku lupanga. Lelo ulapususya umi wako pano wantaila, Ivyalanda ne Yawe.’ ”
Yawe avwanga kuli ne Yelemiya apacisila ca nsita ino Nebuzaladani, umukalamba wakwe yakalinda ya mwene wamusapwile uku Lama, kuko kuno yamwisile wenga, ala watanyepwa mu minyololo, apali pamwi na antu yauze amu Yelusalemu nga na amu mpanga ya Yuda yano yasenzile ku Babiloni ku uzya. 
Alino musika mukalamba wa vita atwala Yelemiya wenga ku lusansa longa, atandika ukumunena ati, “Yawe Leza wako wapangila ukonona impanga ii, 
nu kucita watacita cino wavwanzile ukuti alacita. Vyonsi vii vyativicitika pamulandu sile wakuti antu yako yaifya kuli Yawe, yakana nu kumuyela. 
Lelo wemo Yelemiya, ilelo namakusapula iminyololo uku makasa yako. Ndi cakuti ukulonda ukulondela uku Babiloni, tuye twapita nani ndakusunga sile ningo. Lelo ndi cakuti usikulonda ukulondela, usyale. Tala lola sile, impanga yonsi ili sile apa mulola wako, ungaya konsi kuno watemwa. 
Ndi cakuti usikulonda ukupita, ungaswilila kuli Gedaliya umwana umonsi wakwe Aiikamu, nupya umwizikulu wakwe Syafani, wino umwene waku Babiloni walasika ukwikala pa cilimba ca wene ica kuteeka imisumba yaku Yuda. Mungikala nawe apakasi ka antu nanti uye konsi kuno watemwa.” Umukalamba wakwe yakalinda ya kwisano ali pa kumuteyanyizizya impao ni vya wila vyuze apakuti angatenuka. 
Avino Yelemiya wakatwike nu kuya kuli Gedaliya umwana umonsi wakwe Aiikamu, uku Mizipa. Aya aikala nawe apakasi ka antu yano yasile umu mpanga.
  Akalamba ya vita yano yasalanganile umu mpanga na antu yao lino yuvwa ukuti mwene waku Babiloni watasonta Gedaliya, mwana Aiikamu ukuya mulasi wa mpanga nu kuya umwi uwakulolekesya apa antu yonsi, ya mama, ance na alanda amu mpanga, yano yatasenzilwe uzya uku Babiloni, 
yiza kuli Gedaliya uku Mizipa. Isumeli umwana umonsi wakwe Netaniya, Yoanani na Yonatani ana yakwe Kaleya, Selaya mwana Taniumeti, ana yakwe Efai umwina Netofa, nga alino na Yaazaniya mwana umwina Maaka pamwi na antu yao. 
Uku antu kwene yayo, ali kuno Gedaliya umwana wakwe Aiikamu mwizikulu Syafani walafile umulapo ati, “Mutoopa ukutumikila aina Babiloni, nga muce mwikale umutende. 
Lelo nemo namaikalanga uku Mizipa apa kumuvwangila uku ina Babiloni yano yaliza kuno. Mwemo mwalukuzombola sile waini, iviseekwa na mafuta. Muzuzye sile inkolo zinu, muye nu mu misumba muno mungatemwa ukwikala. 
Na ina Yuda yonsi yano yali uku Moabu, mu ina Amoni, mu ina Edomu, nu mu mpanga zyuze, apakulola ukuti umwene waku Babiloni watasya antu yamwi yamwi umu Yuda, ayasontela nu mulasi Gedaliya, umwana wakwe Aiikamu, umwizikulu Syafani, 
yawelulwike nayo kwene ukufuma ku vifulo vyonsi kuno yasalanganile. Apa kuweluluka umu mpanga ya Ayuda kuli Gedaliya ku Mizipa, yazombola amatingi ni viseekwa vyuze ivingi. 
Alino Yoanani umwana wakwe Kaleya, na akalamba ya vita yonsi yano yalanga yasalanganila mu mpanga iiza nayo kwene kuli Gedaliya, uku Mizipa. 
Yiiza yamunena yati, ‘Uzye watumanya ukuti Baalisi umwene wa ina Amoni watatuma Isumeli mwana Netaniya ukwiza kukoma? Lelo Gedaliya umwana wakwe Aikani akana ukuzumila.’ ” 
Yoanani umwana wakwe Kaleya ali pakunena Gedaliya umu umfinsolo ku Mizipa ati, “Leka inje nkakome Isumeli umwana wakwe Netaniya, kusi wino alamanya uwatacita cico. Uzye pacani cino wene angakukomela nu kuleka aina Yuda yonsi yano yakolongana kunuli yace yapasike? Icani cino Ayuda yano yasyala penepo yalowelela?”
Alino lyene nawe Gedaliya, umwana wakwe Aiikamu aasuka Yoanani umwana wakwe Keleya ati, “Utezya ucite cico pano ukusombezya sile Isumeli.”
  Umu mwezi walenga cinimbali Isumeli umwana umonsi wakwe Netaniya, umwizikulu wakwe Elisyama uwamu luko lwa mwene, aiza na antu ikumi kuli Gedaliya umwana wakwe Aiikamu ku Mizipa. Lino yakulya pamwi ku Mizipa kwene, 
Isumeli umwana wakwe Netaniya pamwi na antu yaya ikumi yano yali nawe yakatukila nu kukoma Gedaliya umwana wakwe Aiikamu umwizikulu wakwe Syafani, ku lupanga. Fwandi yakoma umuntu wilya wino umwene waku Babiloni walasike umu mpanga ilya. 
Isumeli nawe kwene wakomile Ayuda yonsi yano yali pamwi na Gedaliya uku Mizipala nga ni vita vya ina Babiloni vino vyazanyilwe kweneko. 
Uwanda uwalondelile penepo apa wanda wa kukoma Gedaliya, ala umulandu utacili umanyikwe, 
kwizile kweneko aonsi amakumi cinani ukufuma ku Syekemu, uku Syilo nu ku Samaliya. Ala yatiyapela ni vilezu, yatiyalepola insalu zyao nu kuicembola imiili monsi monsi. Yasenzile vyakutuula uwila ni vyakusukilizya ivyakutwala ku Ng'anda ikulu yakwe Leza. 
Isumeli umwana wakwe Netaniya akatuka ukufuma ku Mizipa ku kuya yakomenkanya, ala afumile akulosya. Lino wayakomenkanya avwanga ati, “Izini kuli Gedaliya umwana wakwe Aiikamu!” 
Na lino yingila mukasi ka musumba, Isumeli umwana wakwe Netaniya na antu yano wali nayo yakomola antu yaya nu kuyasumbila mu cifula. 
Lelo umwiumba kwene ilya antu yaya mwalimo aonsi ikumi lyonga yano yanenyile Isumeli yati, “Utatukoma! Tukweti ingano, baale, amafuta nu uci, vino twafisa mu vyalo.” Fwandi nawe ali vino atayakomile. Lelo wayayelile uluse kumwi na auze. 
Icifula muno Isumeli wasumbile ivyala vya antu yonsi yano wene pamwi na Gedaliya yakomile, icifula cimwi icikulu, cino Asa umwene wimvile apakuitasya kuli Baasya umwene wa ina Izlaeli. Ali cino Isumeli umwana wakwe Netaniya wazuzya mwenemo ivyala. 
Nga alino lyene Isumeli wiyo asenda antu yonsi yano yasile ku Mizipa na ana yamwene yakaci, yano Nebuzaladani umukalamba wakwe yakalinda ya mwene wasile kuli Gedaliya umwana wakwe Aiikamu pakuti ayasunde. Isumeli umwana wakwe Netaniya akatuka katondo tondo nu kulambila ku ina Amoni.
Nga lelo Yoanani umwana wakwe Kaleya, na akalamba ya vita yonsi yano wali nayo, apakuvwa uyi onsi uno Isumeli umwana wakwe Netaniya wacisile, 
yakatusya antu yao yonsi pyu ukuyalwisya Isumeli umwana wakwe Netaniya. Yamuzana uku cilambe cikalamba caku Gibyoni. 
Antu yonsi yano yali na Isumeli yasansamuka wakwe cimwi apakulola Yoanani umwana wakwe Kaleya na akalamba ya vita yano wali nayo. 
Antu yonsi yano Isumeli wasenzile ku Mizipa, yamufutuka nu kuililila kuli Yoanani umwana wakwe Kaleya. 
Lelo Isumeli umwana wakwe Netaniya apaaluka kuli Yoanani pamwi na antu cinani yutukila ku ina Amoni.
Alino Yoanani umwana wakwe Kaleya na akalamba ya vita yano yali nayo yakonganika antu yonsi yano yasile, yano Isumeli umwana wakwe Netaniya wasenzile ku Mizipa, lino wakomile Gedaliya umwana wakwe Aiikamu. Aonsi, anaci, ance na yamutungwi nu kuwela nayo ukufuma ku Gibyoni. 
Yakatwike nu kwiza ikala mu ng'anda ya alendo yaku Geluti Kimuamu, umu pipi nu ku Betelemu ala yalungime ku Eguputo, 
umu kupuuka aina Babiloni. Yayoopanga apamulandu uwa kwene uno Isumeli umwana wakwe Netaniya wakomile Gedaliya umwana wakwe Aiikamu, wino umwene waku Babiloni wacisile umulasi wa mpanga.
Alino akalamba ya vita yonsi na Yoanani, umwana umonsi wakwe Kaleya, Azaliya, umwana umonsi wakwe Hosyaya na antu yonsi, ance na aikolo yiza kuli kasema Yelemiya. 
Yamunena yati, “Twapapata, uvwa vino tukulenga. Utupapatileko kuli Yawe Leza wako. Swe antu twali nyanya, lyene tusile sile incepelwa, ndivino nawe kwene ungailolela we mweneco. 
Tulengeleko uleke Yawe Leza wako atunene kuno tungaya na vino tungacita.”
Yelemiya aasuka ati, “Namuvwa sana, namamulengela kuli Yawe ndi muno mwati muuzizya kwene. Indi nu kumunena vyonsi vino Yawe amalanda, nupya ntalamufisa nanti kamwi,”
Lyene iyanena Yelemiya iyati, “Yawe angala aye akambone uwacumi, uwakutusinila, ndi cakuti twakana ukucita ukulingana nizwi lyonsi lino Yawe Leza wako amatutumila ukupitila umu kanwa kako. 
Ndi cakuti icakutuzipila nanti foo, tuluvwa izwi lyakwe Yawe Leza witu, wino twakutuma kweneko. Icakuti, apakuyela izwi lyakwe Yawe Leza witu tuce tukalole isyuko.”
Walanga amanda ikumi yapita, izwi lyakwe Yawe lyafikile kasema Yelemiya. 
Nawe ali pakulaizya Yoanani umwana wakwe Kaleya na akalamba ya vita yonsi, yano yali na antu yonsi aikolo na ance, 
nu kuyavwanga kunoyali ati, “Yawe, Leza wa ina Izlaeli wino mwantumile kweneko uku kuyamunena vino mwalenzile walanda wati, 
‘Ndi cakuti mukasi ukwikala umutende umu mpanga ino, ndamukuula ntalamuongolola pansi. Ndamulema ntalamwipa foo, pasi pano nimutezela apa uyi uno namucitile. 
Mutaoopa nupya umwene waku Babiloni wino mukaoopa. Mutamoopa foo. Ivyalanda Yawe. Pano nemo indi namwe apakumupususya nu kumutuula mu makasa yakwe. 
Ndamuyelela uluse pakuti namwe ace amuyelele uluse nu kumuzumilizya ukuswilila ku mwinu.’
“Lelo ndi cakuti mwati musikulonda kwikala mu mpanga ii, mwakana nu kuyela amazwi yakwe Yawe Leza winu, 
ale mukuti, ‘Tukulonda ukuya ku mpanga ya Eguputo kuno tutalalola inkondo, nanti ukuvwa ukulila kwa ntandala, nanti ukuulilwa icakulya, imuti akuno mukulonda ukwikala,’ 
fwandi lyene muvwe uku mazwi yakwe Yawe, mwemuno mwasyalako mu mutundu wakwe Yuda. Yawe Wamaka yonsi, Leza wa ina Izlaeli, wavwanga wati, ‘Ndi mwalozya sile amanso inu ku Eguputo, mwala mwingilamo nu kwikala mwikala mwenemo, 
ale lyene ulupanga luno mukaoopa lulamuponela mumu kwene mu mpanga ya Eguputo. Ni cipowe kwene cino mukautuka cilamuponela mumu kwene mu Eguputo, ali muno mulafwila. 
Antu yonsi yano yapanzile ukuya ku Eguputo ku kwikala, yalafwila kuku kwene ku lupanga, ku cipowe nu ku mpungo. Kutalasyala nanti wenga uwa mulembo pamulandu na masyamo yano ndayaletela.
“Yawe Wamaka yonsi, Leza wa ina Izlaeli wavwanga wati, ‘Vino ukali wane ni cipyu cane vyaponile akaya aku Yelusalemu, ali vino cipyu cane cilamuponela ndi mwaya ku Eguputo. Mulaya antu yamwi atipwe na asulwe. Mutalatala musyukile incende ii nupya.’ ”
Yelemiya nawe ali pakwasuka ati, “Mwe! Mwemuno mwasyalako mu ina Yuda Yawe wamunena wati, ‘Mutezya muyeko ku Eguputo! Mucimanye ukuti ni musoka mu wanda wilelo. 
Namunena nati ndi cakuti mwala mwaluvyanya, ale mwailetelela, mwasumba sile umi winu. Alino nukuya, amwemwe mwantumile kuli Yawe Leza winu kuti inje mupapatile kunoli nu kuti ince munene na consi cino alavwanga, nga nu kuti muce mucicite. 
Fwandi ali cino nimunena mu wanda wilelo. Lelo mwemo mwatimukana ukuvwa amazwi yakwe Yawe Leza winu. Mutazumile umulandu nanti onga uno ntumilwe ukwiza munena. 
Fwandi mucimanye ukuti mulafwa ku lupanga, ku cipowe nu ku mpungo mu ncende ino mukulonda ukuya mu kwikalamo.’ ”
Walanga sile lino Yelemiya wamala kuyanena amazwi yonsi yakwe Yawe Leza wao, yano wene wamunenyile ukuyanena, 
Azaliya umwana umonsi wakwe Hosyasya na Yoanani umwana umonsi wakwe Kaleya, na antu yonsi aminteleu nu utalami, yanena Yelemiya yati, “Ukusomba sile ufi Yawe atakutumile ukuti tutaya ku Eguputo ku kwikala. 
Wino akukutunka pali sweswe a Baluki, umwana wakwe Nelya apakuti atupeele mu makasa ya ina Babiloni yace yatukome, nanti ukutusenda ku uzya ku Babiloni. 
Acino Yoanani umwana umonsi wakwe Kaleya pamwi ni ntunguluzi zya vita zyonsi na antu yonsi, yakana ukuvwa ku mazwi yakwe Yawe ukuti yasyale mu mpanga ya Ayuda. 
Caleka Yoanani umwana wakwe Kaleya na akalamba ya vita yonsi yasenda Ayuda yano yasiile, awezile ku kwikala mu mpanga yakwe Yuda ukufuma mu mitundu yonsi ino yasalanganile mwenemo. 
Mwali aonsi yonsi, anaci yonsi na ana yonsi nga na ana ya mwene yakaci yonsi yano Nebuzaladani umukalamba wakwe yakalinda ya mwene wizile nayo na Gedaliya umwana wakwe Aiikamu, mwizikulu Syafani. Yasenda na kasema Yelemiya kwene na Baluki umwana wakwe Nelya. 
Fwandi ali vino yaya ku Eguputo, pamulandu wakuti yakanyile ukuvwa ku mazwi yakwe Yawe, yasuka yafika nu ku Tapenesi.”
Alino lyene ku Tapenesi izwi lyakwe Yawe lyafikile Yelemiya iliti, 
“Tola amawe uyazike pa manso ya ina Eguputo yonsi mu musolo wa mawe, apa wingililo wi sano lyakwe Falao mu Tapenesi. 
Lyene uyanene uti Yawe Wamaka yonsi, Leza wa ina Izlaeli wavwanga wati, ‘Namatuma akuyasenda Nebukadineza, umwene waku Babiloni umuomvi wane. Nawe aliza ku kuteeka cilimba cakwe apa mawe yaa yano ninziika. Nawe alanzika cikuwalo cakwe pa wene wakwe. 
Aliza afulule impanga ya Eguputo cakuti antu yano yasontelelwa ukufwa ku mpungo, yakafwe ku mpungo, yano yasontelelwa ukufwa ku cipowe, yakafwe ku cipowe nga na yano yasontelelwa ukufwa umu nkondo, yakafwile umu nkondo kwene. 
Aloca amang'anda yano yakapepelamo tuleza twamu Eguputo. Alatoca nanti kutusenda mu mpanga ya inamasi. Alazifya impanga ya Eguputo wakwe vino kacema akasola inda mu vyakuzwala vyakwe. Nupya alafuma mwenemo ukwaula nanti umukwangu. 
Alatamola incesi zya ng'anda ipepo ino yakapepelamo ilanzi, iya ku Elyopolisi ku Eguputo. Aloca na mang'anda yauze akulu yakwe tuleza twaku Eguputo.’ ”
Izwi lii lyafikile Yelemiya pamulandu wa Ayuda yonsi yano yikalanga mu mpanga ya Eguputo, ku Migidoli, ku Tapenesi, ku Memfisi nu ku mpanga ya Patilosi. 
Yawe Wamaka yonsi, Leza wa ina Izlaeli wavwanga wati, “Mwalola mpiti ulanda onsi uno naletile Yelusalemu ni misumba yonsi yakwe Yuda, pali ndakai ivitala ng'anda umu siikala antu. 
Apamulandu nu uyi uno yacisile, wakunsosya umwenzo lino yaile kuli tuleza utwenyi tuno yatamanyile aeneco kwene nanti ivikolwe vyao cakuti yatocela ubani nu kututumikila. 
Ukuya kwene nemo namutumilanga lyonsi aomvi yane yakasema. Nayo yamulesyanga ukucita icintu cico ca winyi cino napata wakwe cimwi. 
Lelo mwemo mutakasi ukuvwa, nanti ukusumbako amano. Mutalondanga ukuta cimusango cinu cakutuula tuleza twinu ubani. 
Fwandi lyene nani icipyu cane cayaponile nu koca imisumba yamu Yuda ni miseo ya musumba wa Yelusalemu yasanguka amatongwa na antu apakuilola yakakunta sile imitwe ukufika na pilelo.
“Lyene Yawe Wamaka yonsi, Leza wa ina Izlaeli, akuti, Uzye pacani cino mungailetelela uzanzo ndi uo? Uzye mukulonda sile ukuletelela aonsi na anaci, utwance nu tunya kumwi, cakuti kuno muli kutakasyale nanti umwi uwa mbezu? 
Uzye pacani cino mwamvulumwila icipyu uku vicitwa vya minwe inu, apa kocela tuleza utwenyi ubani umu mpanga ya Eguputo, kuno mwiza sile ku kwikala? Apa kucita camusango uo, mukulonda sile ukuilovya mwe eneco, cakuti antu amitundu yonsi pano nsi yakumuseka nu kumuwela. Yene yakaomvya ni zina linu alino yakulumbula apa kutipwila. 
Uzye mwilila uyi wa vikolwe vinu, uyi wakwe yamwene aku Yuda nu wa aci yao, nu uyi winu mweisikulu nu wa aci inu, uno wacitike mu mpanga yakwe Yuda nu mu miseo yamu Yelusalemu. 
Alino lyene ukufika na pilelo mwemo mutazenzuka foo. Mutankwatila icoopo, nupya musilondela amasunde yane yano napiile kuli mwemwe nu ku vikolwe vinu.
“Caleka fwandi ne Yawe Wamaka yonsi, Leza wa ina Izlaeli, ndamulovya, ndonona ni mpanga yonsi yakwe Yuda. 
Alino lyene ndasenda antu alasyalapo amu Yuda yano yapanzile ukuya ikala ku Eguputo. Ndalola inzila yakuyalovezyamo, muno kwene mu Eguputo. Yalafwa ku nkondo, uku cipowe nu ku mpungo. Antu yalazunguka sile pa kuyalola. Yalayawela nu kuomvya izina lyao apakuyatipwila. 
Ndiza imvunuke yano yalikala umu Eguputo ndi vino nacitile Yelusalemu, uku nkondo, icipowe ni mpungo. 
Alino apa antu asyalapo mu Yuda, yano yaile ku Eguputo ku kwikala, patalapusuka nanti wenga uwakuti akaswilile uku mpanga ya Yuda, ino yene yakalukisya wakwe cimwi ukuya ikala mwenemo. Pano kwene patalapusuka nanti wenga, suka sile imbutusi zimwizimwi.”
Apakuvwa vivyo, aonsi yonsi yano yamanyile ukuti aci yao yatuuzile tuleza utwenyi ubani, alino na anaci yonsi yano yazanyilwe kweneko, ukwikapo sile na ina Yuda aikalanga uku citungu ca Patilosi umu mpanga ya Eguputo, yaasuka Yelemiya yati, 
“Swemo vino watunena umwi zina lyakwe Yawe, twakana, tusikulondela izwi lilyo. 
Swemo tumatwalilila ukucita vino twalaya. Tumaocelanga namwene wa mwiyulu ubani. Tumamupongolwelelanga na mawila ya vyakumwa. Vivi kwene sile vino twacitanga sweisikulu, ivikolwe vitu, yamwene itu, intunguluzi zitu, ndi vino antu yacitanga mu misumba yamu Yuda nu mu miseo yamu Yelusalemu. Pano lilyo lyene twakwatanga vyakulya ivivule, twayanga nu longo nupya ni syamo litatuponelanga, awe. 
Lelo ukutandikila sile pano twatelile ukocela namwene wa Mwiyulu ubani nu kupongolwela uwila wa vyakumwa, tukaulilwa ivintu, nupya na antu itu pasi pakufwa uku nkondo nu kucipowe.”
Anaci yaya nayo alino iyalundapo ukuvwanga iyati, “Lino twafutikilanga namwene wa Mwiyulu nu ubani nu kumupongolwela uwila wa vyakumwa, uzye tungati yawitu yatamanyile ukuti twenganga na makeke akoline ni cata cakwe, alino nu kumwitulwila uwila wavyakumwa?”
Cino sile antu yonsi, aonsi na anaci yamala ukulanda vii, alino Yelemiya ayanena ati, 
“Apa ubani uno mocelanga umu misumba yamu Yuda nu mu miseo yamu Yelusalemu, mwemwe pamwi ni vikolwe vinu, yamwene inu, intunguluzi zinu na antu amu mpanga, uzye mwemo mukwelenganya ukuti Yawe atamanyilepo cimwi, nanti mukuti wene wilila kweneko vwilini? 
Asi papo, ukufika napilelo impanga inu yononeka mutacili nanti umwi uwakwikala mwenemo. Antu yauze yakazunguka sile, apakulola vino cili, ni zina linu, ali lino yakaomvya apakutipwila. Pasi pano Yawe wasusile waposiwa ukuzizimizya apa miyele inu ni misango inu iipisye. 
Isyamo lii, lyamuponela mwemwe wakwe vikwene vii, vino cili ukufika na pilelo, apamulandu wakuti mwemo mwatulanga utuluwi tuleza tuze tuze sile. Mwaifyanga kuli Yawe, mwakananga nu kutontela amasunde yakwe pamwi ni vipope vyakwe.”
Nupya Yelemiya anena antu yonsi na anaci kumwi ati, “Uvwini izwi lyakwe Yawe, mwe antu aku Yuda, mwemuno mwikala mu Eguputo. 
Yawe Wamaka yonsi, Leza wa ina Izlaeli akuti, ‘Mwe yamangu mwe, vino mwalaya apatunwa twinu mufwile mwavicita ni minwe yinu. Mukavwanga ndi vino mulafikilizya ivilayo vino mwalaya, ivyakocela Namwene wa Mwiyulu ubani, nu kumwitulwila uwila wa vyakumwa!’ Aleni fwandi mwalukuwaka ivilayo vinu nu kumwitulwila uwila wa vyakumwa! 
Lelo kwene mungala muvwe ukwizwi lyakwe Yawe mwe ina Yuda mwensi, mwemuno mukaikala umu Eguputo. Yawe akuti, ‘Nalapa umwi zina lyane ilikulu ndi vino, monsi sile umu mpanga ya Eguputo, yatalatala yalumbule izina lyane uku mwina Yuda nanti wenga yati, “Nalapa umwi zina lyakwe Yawe wa umi wa pee.”’ 
Panondi pano, namamusuntililanga sile mpaka ince nkamuletelele, isyuko lyene, kotoo! Aina Yuda yonsi aikala umu Eguputo, yalalowa uku nkondo, nanti uku cipowe mpaka yakasuke yakasililikile pyu. 
Lelo ampendwa sile yao alapusunsuka uku nkondo, yalafuma mu mpanga ya Eguputo nu kuswilila uku mpanga yakwe Yuda. Alino zizyo kwene insyazi, zilamanya wino wavwanzile icumi, ndi cakuti anene nanti aliwo. 
Na cico cilaya ali cakumanyilako ukuvunuka kuno ndiza muvunuke umu ncende ino kwene, mulamanya nu kuti amazwi yane akumucelula, yalimilila sika. 
 Falao Ofila, umwene waku Eguputo, ndamupeela umu makasa ya anisi yakwe yano yakalonda uku mukoma. Ndamucita ndi vino napiile Zedekiya, umwene waku Yuda umu makasa yakwe Nebukadineza, umwene waku Babiloni, uwali umwanisi wakwe, wino walondanga uku mukoma.”
  Lii, ilili zwi lino kasema Yelemiya wanenyile Baluki, umwana wakwe Nelya, lino walemvile amazwi kwene yaa muli kalata, ndi muno Yelemiya wamunenelanga ukuti avino alembe. Cali umu mwaka walenga iini, uwakwe Yeoyakimu, umwana wakwe Yosiya ukuya umwene wa ina Yuda. 
“We Baluki, Yawe Leza wa ina Izlaeli, wavwanga wati, 
‘Wemuno ukailizyanya uti, kalanda kasikolo ala nsyame mwe! Nemo Yawe akandundila sile ucuzi apa macuzi yane. Nintonta sana muno nkuteta, nsikukasula nu utulo!’ ”
Yawe nawe wavwanga wati, “Cino nakuuzile namaciongolola, nacino naalemile naco namacitukula. Ala namafulula impanga yonsi pyu. 
Lelo wemo we Baluki, uzye ukulonda ukuti nkucitilepo vimwi ivyakuzunguka? Ala utacivivula foo! Pasi pano nasya ndetele antu yonsi isyamo, lelo wemo ndapususya umi wako, ukuli konsi kuno ungalungama. Ivyalanda ne Yawe.”
Yaa ali mazwi yakwe Yawe yano yafikiile Yelemiya apamulandu ni mitundu ya inamasi. 
 Apa lwakwe Eguputo, ilamulo ilya pa vita vyakwe Falao Neko, vino vyatantime uku luzi lwa Yufulate umu mbali na Kalikemisyi, lino Nebukadineza, umwene waku Babiloni wacimvizye umu mwaka uwalenga iini, uwakwe Yeoyakimu umwana umonsi wakwe Yosiya, ukuya pa wene wa ina Yuda. Wavwanzile wati, 
“Teyanyini ivyakuipangasya, ivisyangu ivikulu ni vinono. Aleni pitangini uku kulwa inkondo! 
Nyepini imfwalasi inu ni nsinga! Kwelinipo mwemuno mukapitila pa mfwalasi! Tantamini ale mwati muzwala ivimpompo! Nyolini amasumo, muzwalile ni nsalu zya nkondo!”
Nupya Yawe anguzya ati, “Uzye ivyani vivi vino nalola? Iye mwe! Yali ni ntete wakwe cimwi. Yaweluluka cundansizi. Ivita vyao vyumwa, yutuka ulwilo, kusi nu wakupepela icisila. Akasokonda konsi konsi.” Ivyalanda ne Yawe.
“Yano yakwatisya ulwilo yapotwa ukuipususya. Ivipokapoka vyao vyaposiwa ukuipususya. Uku katutu uku Luzi Yufulate, yakupempezyoka, yapona.
“Aweni wiya uwakatuka ungati a Nailo, ungati inguzi zya manzi akasambela uku vituntu? 
Ala a Eguputo, awino aimilile wakwe Nailo, ungati inguzi zino zikasambela uku vituntu. Ali wino wavwanzile ukuti amakatuka mpaka atuwizye impanga isuke iundwe. Namaonona imisumba ino yakaikalamo. 
Kalaukini mwe mfwalasi, namwe maceleta zingulusini imipeto. Ingilini umu nkondo mwe vita, mwe ina Kusyi na mwe ina Libya, ale musenzile ni visolelo umu minwe. Kumwi namwe kwene mwe ina Lidya mwemuno mwacenjela ukukana malapwa nu kufiika inceto.
“Lelo ilelo uwanda wa Mwene, Yawe Wamaka yonsi. Wanda wi lelo uwanda wa cilanduzi, wakulandula ku anisi yakwe. Lupanga lwakwe lumalya nu kwikuta. Mumakoleka uwazi wao, pano Yawe Wamaka yonsi amatuula impolelwa umu mpanga iyayela ku ntunga yaku kayeya mu pipi nu luzi lwa Yufulate. 
Pitanga utumbele ku Gileadi, we mukazyana nacansonso mwana Eguputo, ukalonde umulembo. Lelo ukuicuzya sile pakulonda umulembo pano kusi umulembo ungakupozya. 
Mitundu yatiyuvwa pa lwakuzewana kwako. Impooma zyakukutezela zyatizilimba impanga. Icita conga cati cipempezyokela ku cuze nga na vyoili kwene vyativiponela pansi.”
  Lino umwene Nebukadineza wizile ku kuzanza impanga ya Eguputo, Yawe wanenyile kasema Yelemiya ati, 
“Umini imbila ku Eguputo, nu ku Migido, mulaizye ku Memfisi nu ku Tapenesi. Muyanene yaiteyanye, pano ulupanga lumakomola monsi monsi luzinguluke. 
Uli kuko we Apisi, uzye watupuka? Uzye ivita vyako vyativizyansya? Yati yatenulwa kuli Yawe. 
Ivita vyako vikupempezyoka nu kuifuntula pansi. Cila cita cikunena icuze citi,
Temelini Falao umwene waku Eguputo izina lyakuti,
Lino nene ndi wa umi, ivyalanda Yawe,
Teyanyini iviya vinu vyakusenda ku uzya,
“Eguputo ali wa kana ka ng'ombe, akandama akayembe.
Asilika ivipondo yano yali nayo,
Izwi lyakwe Eguputo
Yakutema umutengo wakwe,
Umukazyana umwana wakwe Eguputo insonyi zilamulema.
Yawe Wamaka yonsi, Leza wa ina Izlaeli, wavwanga wati, “Indi pipi nu kuleta uvunuko pali Amoni, Leza wakwe Teebesi. Ndavunuka na Falao kwene na Eguputo kumwi na tuleza twakwe na yamwene yakwe, nga na yayo yano yasintilila muli Falao. 
Nemo ndayapeela mu makasa yakwe yayo akalonda kuyakoma, kuli kuti mu makasa yakwe Nebukadineza umwene waku Babiloni nu mu makasa ya aomvi yakwe. Lelo apacisila antu yalaikala nupya mu Eguputo, ndi vino cali mu manda yampiti. Ivyalanda ne Yawe.”
  Lelo wemo we muomvi wane Yakobo, utoopa, utazakaza, we Izlaeli. Pano apanondi namakupususya uku mpanga zya kutali, alino napakufumya ana yako mu mpanga ya uzya wao. Yakobo alikala umu mutende nga kutalaya uwakumucuzya nupya. 
Yawe walanda wati, “Utoopa we muomvi wane Yakobo, pano nemo ndi nawe. Ndalovya imitundu yonsi ya antu amu nko zino namusalanganyizizyeko. Lelo wemo ntalakulovya. Ndakusunda sile ukulingana ni nsambu. Ntalakutapo sile, lelo ndakukalipila.”
  Yaa amazwi yano Yawe walanda kupitila muli kasema Yelemiya, yano yakumile aina Filisti, lino Falao atacili onona Gaza.
Wene wavwanzile ati, “Lolini vino amanzi yatumbalala ukufuma ku kayeya. Yali kwati uluzi ulwati luzula, yakuunzya impanga kumwi na vyonsi ivyayamo, imisumba na ikazi ya mwenemo. Antu yakupunda, na ikalansi yonsi yakulila ulanda. 
Apa kuvwa imitinti ya mfwalasi ni congo ca maceleta, nu kukolokonsya kwa mipeto, awe cumi icaulanda. Ya isi ya ana kusi kwiusya ana yao. Amakasa yao yatiyatemboka. 
Pasi pano lyene uwanda watiwiza uwakulovya aina Filisti yonsi, uwanda wakucilikilako asyala yonsi yano yangazwilizya aina Tuli na Sidoni. Yawe ali pipi nu konona aina Filisti, insyazi zyamu nkumba yakwe Kulete. 
Antu aku Gaza yatiyapela inkuzu apakulosya. Umu Asyikeloni mwazuka. Nawe we Asyidodi, wemuno wasyala mu ina Anaki, uzye umaicembola mpaka lilaci? 
Mwemo mukuti, ‘Iye mwe, we lupanga lwakwe Yawe, ulapuza lilaci? Sungala uswilile mu cituwo cako, nenuka, ikala cele.’ 
Uzye ulupanga lungapuza uli, vino Yawe aliwe uwatalupela ilamulo lyakuya zanza Asyikeloni ni nkumba yakwe yemba.”
  Pamulandu wa ina Moabu Yawe Wamaka yonsi, Leza wa ina Izlaeli, walanda wati, “Kalanda ku musumba wa Nebo, wasanguka ulwanga. Kilyataimu yalamupupanya nu kumupoka. Ilinga lyauko lyamaka yalalipupanya nu kulitamola. 
Moabu yatalamulumbanya nupya. Umu Hesyiboni ali muno yakupangila ukuwisya umusumba wa Moabu. Yakuti, ‘Izini kuno, lekini tulovye uluko lulu.’ Namwe kwene, mwemuno mwikala mu Madimeni, yalamulenga ukuya cele. Ivita vilamuzinganya ku lupanga. 
Inkuuta azizyo. Uvwini vino aina Holonaimu yakupunda yati, ‘Ala cinduvyanya nu ononyi mwe!’ 
Impanga ya Moabu yatiyononeka. Inkuuta zyao zikuvwika mpaka nu ku Zoa. 
Yakutumbela ukuya ku Luiti. Yafumile yakulila nzila yonsi, uku mutelemuko waku Holonaimu. Impooma zya ulanda ala azizyo zikuvwika. 
Simulini mwe, mupususye umi winu umu kukolanya coolwa. 
Pamulandu wakuti mwemo mwataila mu vicitwa vinu nu mu vyuma vinu, namwe kwene mulasendwa mu uzya, nga na Kemosyi alasendwa mu uzya, kumwi na yasimapepo yakwe nga na makombe yakwe. 
Umononyi wilya aliza ku konona umusumba uli onsi, nga kusi umusumba nanti onga uno alapanya. Icifoloma cilononwa kumwi ni mpanga itambalale, pano Yawe uwatavwanga. 
Muceule Moabu, pano kwene alononeka. Imisumba yakwe ilasanguka ulwanga, umusyaikala nanti umuntu wenga.” 
Watipwa umuntu wiyo wino akaomba umulimo wakwe Yawe ukasu ukasu! Watipwa umuntu wino akalesya ulupanga lwakwe ukuzwisya uwazi!
Yawe wavwanga wati, “Moabu ukutandikila sile ku wance wakwe wikalanga ku matwi cele. Atatazile asendwepo ku uzya. Impanga ya Moabu yaya wakwe waini, umwikalilile, wino yatatala yitulwila umu nkolo zyuze. Fwandi nu kununkila kwakwe kutatala kusila. Kwaya sile mumu kwene muno kwayela.” 
Lelo Yawe wavwanga wati, “Cenjelini, amanda yaliza lino ndamutumila antu yakitulula, akumwitulula. Yalapakulula iviya vyakwe nu kutamola inkolo zyakwe. 
Alino lyene Moabu insonyi zilamulema pali Kemosyi, ndi vino zyalemile ang'anda yakwe Izlaeli lilyo lino yataile muli Betele, kaleza kaluzi. 
Mwe ina Moabu, uzye mungalanda uli ukuti mwemwe vita vyamaka, yanyela uku kulwa inkondo? 
Ala nkumunena ukuti umononyi wakwe Moabu ni misumba yayamo wataiza ku kulwisya. Alumendo yaya kwene asopoloke aku Moabu yatiyatelemukila uku kukomwa.” Ivyalanda ne Yawe, Leza Wamaka yonsi. 
“Uononyi wapali Moabu watiupalamila. Isyamo lyakwe lyamwizila lwilo lwilo. 
Mulililini mwensi mwe inipamba lyakwe, mwensi mwemuno mwamanya izina lyakwe mule muti, ‘Iye mwe! Intuwa yakwe ya maka vino yakontoka! Intuwa yakwe iya wene wa ucindami!’ 
Ika papo apa cilimba cako caucindami, uivwenteke apa citumba, we mukazyana mwana Diboni, we muno watenzi lyonsi umu mutende. Pasi pano lyene umononyi wakwe Moabu wiza ku kulwisya. Wene wataonona na malinga yako. 
Mwe ina Aloeli imililini pa museo, mwacevya. Uzyini imbutusi na yano yasyala impondo muti, ‘Kuli ci mukwai?’ 
Insonyi zyatizilema Moabu, pano wene wataononeka. Pongomokini mulayeele! Laizini uku Alinoni muti, ‘Moabu wataononeka!’
“Akasita lyene kati kapalama akakupingwila impanga itambalale, uku Holoni, uku Yaaza nu ku Mefaati. 
Uku Diboni, uku Nebo nu ku Beti Dibulataimu, 
Uku Kilyataimu, uku Beti Gamuli nu ku Beti Meoni, 
uku Kelioti nu ku Bozila nga nu ku misumba yonsi yaku Moabu, iya kutali ni ya mupipi. 
Amaka yakwe Moabu yatiyononeka, ni kasa lyakwe lyamaka lyatilikontoka.” Ivyalanda ne Yawe.
Mukolesyini sile akoleke, pano watatalamila Yawe. Lekini Moabu aivumvunye mu malusi yakwe. Lekini asekwe. 
Uzye asi wewe wasekanga Izlaeli?
“Mwe ina Moabu mwe, fumini sile mu musumba. Ikalini mu vimawe. Mukolanye icipeele cino caluka cinsanzo mu lwema lwa mipokapoka icenjemale. 
Twatituvwa icilumba cakwe Moabu, icilumba cimwi icitaikulila. Iye mwe vino akaitanka nu kuvimbana, vino waya na macacali nu kuikuzya umu mwenzo wakwe. 
Namanya icilumba cakwe. Lelo ukuitanka kwakwe ukwaufi, nga ni vicitwa vyakwe navyo kwene ivyaufi. 
Caleka nemo nkulilila Moabu ulanda. Nkupomola ni mpooma pali Moabu wensi. Nkulosya antu aku Kili Haleseti. 
Nkukulilila ulanda ukuluta na pali Yazeli. Iye mwe, mwe matingi aku Sibima, mwemuno insala zinu zyasapalala ukufika nu ku mbalama yakwe Yemba wa Musilya, mpaka ukufika nu ku Yazeli kwene. Lyene umononyi watafika, wawililila na pa matingi yako ace nga na pa uzombozi wako uze uno wazombola. 
Uluzango ni nsansa vyativifuma mu mpanga ya Moabu. Natindesyanya ukupangwa kwakwe waini. Kusi umwi akuzangila pa kufena amatingi, ni congo icili mwenemo cisi congo ca luzango awe.
“Aina Hesyiboni na ina Eleale yakulayeela impooma. Ukulayeela kwao kukuvwika mpaka nu ku Yaazi, ukutandikila sile ku Zoali mpaka nu ku Holonaimu nu ku Egilati Syelisyiya. Pano na manzi kwene aku Nimulimu yatiyakama. 
Namalovya umuntu ali wensi umu Moabu, wiyo wensi akutuula impolelwa nu kocela ka leza kakwe ubani, umu ncende yakupepelamo.” Ivyalanda ne Yawe.
“Acino umwenzo wane ukulilila Moabu kwati a mutolilo. Wene ukulilila antu aku Kili Haleseti kwati a mutolilo, pamulandu wakuti cuma cao consi cino yatulumanika caticilowa. 
Cila muntu lyene watapela ulukuzu ku mutwe nga apeela ni vilezu. Iminwe yakwe ali wensi yaticembolwa. Yonsi yatiyapeteka ivyakuzwala vya ndosya mu misana. 
Apa mapaala ya mang'anda yonsi aku Moabu nu mu miseo kwene muli mpooma zitupu, pamulandu wakuti natintamola Moabu wa nsembo ino yonsi yasuula. Ivyalanda ne Yawe. 
Iye mwe! Silolini vino Moabu wataononeka! Si uvwini vino akulilila antu yakwe! Si lolini vino wene watapuuka umu kupupana! Moabu wataya icintu cakusoweka, icintu cakoofya kuli yayo yonsi amulizizya.”
Yawe wavwanga wati, “Silolini! Lyang'anda akuvwelukila pansi, wataanza na maapa yakwe pali Moabu. 
Umusumba wa Kelioti ulapokwa nga na malinga yalapokwa. Mu wanda ulya imyenzo ya vita vyaku Moabu ilaya wa mwenzo wa mwanaci wino ali pipi nu kulela. 
Moabu alononwa wa luko, pamulandu wakuti wene wasangukila Yawe. 
Intete nu ucinga ni viteyo vikulolela mwemwe, mwe antu aku Moabu, Ivyalanda ne Yawe. 
Wiyo wensi amapuuka pamulandu ni ntete, alaponela mu ucinga. Na wino alafuma mu ucinga alalemwa mu viteyo. Pano vikwene ali vino ndavunukilako Moabu umu nsita yakononwa kwakwe, ivyalanda ne Yawe. 
Imbutusi azizyo zimilila mu cisao ca Hesyiboni nupya zyatizitonta, pano umoto watiufuma mu Hesyiboni, icimbilimbili caticifuma pakasi kakwe Siooni. Umoto watioca amausyu ya ina Moabu, nu tupanga twakwe yakawawata ya lwete. 
Kalanda kunuli, we Moabu! Antu aku Kemosyi yononwa. Ana yako aonsi yasendwa ku uzya na ana yako anaci nayo yalemwa. 
Lelo kwene umu manda aliza ndawezezya Moabu isyuko lino wakweti,” Ivyalanda ne Yawe. Paa, apapelela upinguzi pa ina Moabu.
  Apa mulandu na ina Amoni, Yawe wavwanga wati, “Uzye Izlaeli atakwata ana aonsi? Uzye atakwata impyanyi? Icani fwandi cino Mikilomu wapyanyile Gadi? Icani cino antu ya mutundu wakwe ikalile umu misumba iyaya mwenemo? 
Cisuma, lelo kwene insita iliiza lino ndalenga ukuti aikazi ya musumba Laba wa ina Amoni, yaluvwa impoma zya nkondo. Umusumba ulya ulasanguka umutumba wa vitalanganda. Imizi yamwenemo ilapya uku moto. Izlaeli nawe alapokolola ivyuma kuli yano yamupokolwile.” Ivyalanda ne Yawe.
“Mwe ina Hesyiboni, losyini! Ai wataononwa! Mwe anaci amu Laba, pundini muipombelekezye ivisamu mu misana. Losyini, mwalukuzeuluka kuu na kuu, mukasi ki liinga. Pasi pano lyene Milikomu akuya umu uzya, kumwi na yasimapepo ni ntunguluzi zyakwe. 
Icani cino ungaitakizya apa manyika yako, ukuitakizya pa manyika yako yao amuzano? Iyee mwe we kaciwe wakantu uwaula utailo, wataila apa vyuma vyako vino wakoozya, uti nu kuti, ‘Aweni angezya ukundwisya?’ 
Lola, ndakuletela akasokonda mpanga yonsi. Yalazinga, cila muntu pano alungime. Kutalaya nanti wenga uwakukolonganika imbutusi pamwi. Ivyalanda ne Yawe Wamaka yonsi. 
Lelo ukuya kwene apacisila, indawezezya ana yakwe Amoni isyuko.” Ivyalanda ne Yawe.
  Apa ina Edomu, Yawe Wamaka yonsi wavwanga wati, “Uzye amalango yasililikila umu Temani? Uzye na yampandamano yati yaulila kumwi? Uzye amalango yao yasuka yaola? 
Senukini nupya pukiini, muye mukafisame mu macele, mwe ikazi yaku Dedani. Pano kwene nganiza ukukupempula Esau, ndamuletela sile ilovyo. 
Uzye nga cakuti yakakulula ya matingi iizile kuno muli, yatange yamusile utwa kusotolezya? Nga cakuti aivi yamwizile usiku, uzye yatange yamwiile pano yatemilwe? 
Pano nemo ali vino ndasambulula Esau. Nene ndasokolola incende zyakwe zyonsi muno zyafisamila, icakuti akaposiwe na pa kufisamila. Umutundu wakwe, wati ononeka, usipo pali ndakai. Nu mu inipamba musi nanti wenga angasyalamo. 
Nsilini ana asyale, indaazwa na yamukamfwilwa yako.”
Vii ivyalanda Yawe, wati, “Yano yasi nu kumwa mu lwako, yali nu kumwa lyene. Uzye wemo wati wewe ungasyala kwaula kuvunukwa? Utalatala uleuke ukali foo, nawe kwene suka sile ukaumwe. 
Pasi pano nalapa nemweneco ukuti Bozila alasanguka icitala ng'anda, nupya icintu cimwi icakoofezya, camuzewanya nu lutipu. Nupya imisumba ya mwenemo ilasyalilila amatongwa pee.”
Nga nani navwanzile inti, “Edomu, ala natinuvwa amalamulo ukufuma kuli Yawe, inkombe yatitumwa, ku kunena imitundu yonsi ukuti, ‘Kolonganini mulwisye umutundu uu. Katukini mulwe!’ 
Lyene, namakucefya pa mitundu yuze, ulasulwa apa antu. 
Icoopo cako ni cilumba camu mwenzo wako vyakusomba sile, wemuno ukaikala mu macele akuulwa apapela ya myamba itali. Lelo nanti ungaluka icinsanzo cako apapelapela wakwe lyang'anda'anda, ndakuponyezya pansi.” Ivyalanda ne Yawe.
Edomu alononeka cakuzunguka, na yonsi yano yalapita panoli yalazunguka sile nu kukuwa umuluvi apakulola amasyamo yakwe yonsi. 
 Yawe wavwanga wati, “Mutalikala umuntu nanti wenga. Mutalaya alacita icifulo munoli, ndi vino cali lino yawisizye Sodoma na Gomola, kumwi ni misumba yamu mbali.” 
Ndiza njapumikizye nu kuyazingila kutali, wakwe vino cisama akacita ukufuma mu matesi yakwe Yodani nu kutumbela mu nyika ya mulemvwe. Alino lyene ndiika mwenemo yano ntemilwe nemweneco. Aweni waya wakwe nene? Wino angandolwela aweni? Na kacema wino angimilila pa cinso cane aweni? 
Caleka mwemo kutikini sile kunondi, muvwe vino nateyanyizizya kucitila Edomu, na vino napangila ukucita aikazi amu Temani. Ala nu twana kwene utwamu ufyo tulakululwa. Ni nyika yao apakulola vivyo, ilazakaza ku ntete. 
Insi ilatenta uku congo ca kuwa kwao, nga ni zwi lya mpooma zyao, liluvwika ukufika na kuli Yemba Muyenzu. 
Silola! Wiyo wino akuwela nu kulelemba wakwe lyang'anda'anda. Akwanza amapa yakwe pali Bozila. Mu wanda ulya imyenzo ya vita vyamu Edomu ilaya wa mwenzo wa mwanaci ali pakulela.
  Apa lwa musumba wa Damasiko, Yawe wavwanga wati, “Aikazi amu Hamati na Alipadi, amano yatiyayapeela. Pasi pano yene yatiyuvwa ululumbi ulwipe. Imyenzo yao yafwa cipafi. Yasi yakutekeziwa foo. 
Damasiko wataiteyanya ukuutuka, akuzakaza sile. Ulanda ni ntazi vyati vila vimuzana. Ali kwati umwanaci wino ali pipi nu kulela. 
Iye mwe umusumba wa lulumbi, umusumba wa nsansa vino wasyala ivitotela! 
Alumendo yakwe yalaponela mu miseo yakwe mu wanda ulya. Alino asambazi ya mwenemo nayo yalalowa yonsi pyu. Ivyalanda ne Yawe Wamaka yonsi. 
Ndakozya umoto mu malinga yakwe Damasiko, nao uloca amasano ya mwene Beni Hadadi.”
Apamulandu wakwe Kedali na pali yakateeka ya musumba wa Hazoli, uno yapokolwile kuli Nebukadineza umwene waku Babiloni, Yawe wavwanga wati, “Katukini, mukalwisye Kedali, mulovye na antu aku ufumondaka. 
Amataalu yao na maufyo yao yonsi visendini. Insalu zyao ni viya vyao vyonsi, ukwikapo ni ngamila zyao visendini ale mukuyapundilila mukuti, ‘Opa, Opa,’ konsi konsi! 
Vwandamukini, utukini ulwilo mufisame ningo mwe ina Hazoli. Ivyalanda ne Yawe. Pasi pano Nebukadineza watamupangila, watateyanya ni vyakumucitila. 
Katukini mukalwisye umutundu utakwata isakamiko, uno wikala ku matwi cele. Uno utakwata impongolo nanti imikolongelo, wikala sile pwanku onga mpo. Ivyalanda ne Yawe. 
Ingamila zyao zilaya izyakupokolola. Imfwele zyao zino zitaivulila zilaya izyakusenda. Yano yapela ivinsumpa ndayasansantila mu ntunga zyonsi ziini, ndayaletela isyamo lino lilafuma mu nsi yonsi. Ivyalanda ne Yawe. 
Hazoli alasanguka incende yakwe yankusa, ulwanga lwa pee. Mutalatala mwikale umuntu nanti wenga. Kusi nupya nanti wenga wino alakuula mu cifulo cao.”
Izwi lyakwe Yawe lyafikile kasema Yelemiya pamulandu na Elamu. Cali ku kutandika kwa utesi wa mwene Zedekiya waku Yuda. 
Yawe Wamaka yonsi wavwanga wati, “Lolini ndakontola ulapwa wa ina Elamu, iciombelo cimwi cikulu ca maka yao. 
Ndaletela Elamu imiza ini, ukufuma ku mpela ziini zya mwiyulu. Ndasalanganyizizya aina Elamu ku miza kwene iyo. Kutalaya umutundu ulasyala ukwaula kuti imbutusi zyutukile kweneko zyaku Elamu. 
Indoofya aina Elamu pa cinso ca anisi yao, apa cinso cakwe yano yakapangila kuyakoma. Ndayaletela ulanda, icipyu cane cikalipisye. Ndayalondelela nu lupanga, suka sile ince njalovye pyu. Ivyalanda ne Yawe. 
Indika ni cilimba ca wene wane mu Elamu Na makombe yane mwenemo. Ivyalanda ne Yawe. 
Lelo ukuya kwene, amanda yaliza lino ndawezezya Elamu isyuko,” Ivyalanda ne Yawe.
  Lii ilili zwi lyakwe Yawe, ilyalanzilwe pali Babiloni ni mpanga ya Babiloni, ku kanwa kakwe kasema Yelemiya. 
“Umini imbila mu mitundu, mwimike ni mendela. Pundini mutafisa umulandu, muvwange muti, ‘Yatiyapoka Babiloni, Beli watalemwa ni nsonyi, Maliduki watatamoka. Utuluwi twakwe twatituzewana. Ivyawinyi vyakwe vyati viongoloka.’ 
Pasi pano ku lusansa lwaku kayeya kwafuma umutundu wakumulwisya, casangula ni mpanga yakwe ulwangwa. Mutalatala nupya muce mwikale umuntu. Antu ni nyama vyativyutukamo, ivipita.”
Umu manda yaya na pa kasita kaka, aina Izlaeli yalawela. Yalafuma yakulila mu kulonda Yawe Leza wao. 
Yaluzya inzila yaku Zioni, ali kuno yalalozya amanso ale yakuti, “Izini twemelele kuli Yawe, umu upangano wakuyelelela utanga wililikwe.
“Antu yane yali wa mfwele ziponge, yakacema yao ali yano yayaponzizye. Yayasile yakuzeuluka mu mpanga, yakululumba ukufuma ku mwamba uu yaya ku mulundu uze. Yasuka yaponga ni kola lyao lyampomvu. 
Wensi wino wayakomenkanya ayatakanya. Na anisi yao ala yakuti, ‘Usi mulandu witu foo, nga vino yaifya kuli Yawe, ikola lyao lya mpomvu nu utailo wa vikolwe vyao.’
  “Utukini mufume kuko ku Babiloni. Fumini mu mpanga ya ina Babiloni. Muye wa mbuzi zino zikutungulula ufyo. 
Pano nemo ndaleta ivita vya mitundu ikalamba ivilalwisya Babiloni. Vilafuma ku ntunga ya kukayeya. Vilatantama nu kumulwisya ukufuma ku kayeya vilamupokolola. Inceto zyao zyaya wa vita ivicenjelesye, vino visiwela minwe. 
Impanga ya ina Babiloni ilapokololwa icuma, na yayo yano yalavipokolola yalasuka yaivwangile ukuti, ‘Ee kwene vyavula!’ Ivyalanda ne Yawe.
“Sansamukini, zangini mwemuno mwapokolwilwe caupyanyi cane! Cenini wa kana ka ng'ombe mu nyika ya mulemvwe, mulile wa mfwalasi zyaconsi. 
Ala nyoko insonyi zyatizimulema wakwe cimwi. Wino wamuviile watazewana. Awino lyene watacepesya pa mitundu yonsi. Wataya inyika, impanga yaula amanzi nupya ulwanga. 
Atalatala aikalwemo nupya, pamulandu ni cipyu cakwe Yawe. Alasanguka ulwanga umwaulwa akali konsi na wensi aalapita ku Babiloni, alazunguka wakwe cimwi nu kulizya miluvi pamulandu nu ulanda wakwe onsi. 
Tentemukilini ku kulwisya Babiloni, mumuzinguluke mwensi mwemuno mukavuwa amalapwa nu kufiika inceto. Mulasini ukwaula kutezela uluceto! Ukwaula kumutezela nanti uluceto! Mukatusizini impooma zya ulwi impanga zyonsi. 
Watacimba, impungu zyakwe zyatiziwa. Amalinga yakwe yatiyaongoloka. Cii, ali cilanduzi cakwe Yawe. Ilandwilini mwenga kunoli, ndi vino wene wacisile, avino namwe mucite. 
Ononini Babiloni, katovya wa mbezu, wino akalema cikwakwa mu nsita yakusinza. Cila muntu aswilile ku akazi kakwe, cila wenga autukile ku mpanga yakwe, apakuti apunsumuke ku lupanga lwa ononyi.”
Aina Izlaeli yali wa mfwele zino zikulungwa kuli cisama. Apa kutandika cali umwene wa ina Asilya ali wino wayalile ivyala, alino piza palondelela Nebukadineza umwene waku Babiloni, nawe wizile akokota amafupa. 
Ali cino fwandi Yawe Wamaka yonsi, Leza wa ina Izlaeli, wavwanga wati, “Namafulula umwene waku Babiloni kumwi ni mpanga yakwe yonsi ndi vino nacisile umwene waku Asilya. 
Alino ndaswilizya Izlaeli kwi cemelo lyakwe, alalya cakulya cakwe ku mwamba wa Kalimeli ku citungu ca Basyani. Nupya alalya mpaka aiine, atelepe mu mpanga yakwe Efulemu nu mu Gileadi. 
Umu manda yaya na pa kasita kaka, mu mpanga yakwe Izlaeli mutalaya uyi foo, ni mpanga yakwe Yuda mutalaya inkota foo. Pano insyazi izilasyalako, ndaziyelela uluse.” Ivyalanda ne Yawe.
“Pitangini muye mukalwisye impanga ya Melataimu muwililile na ina Pekodi. Muyakomole nu lupanga, muyalovye. Mucite icili consi ndi muno munenile ukucita. Ivyalanda ne Yawe. 
Ivyongo vya nkondo vikuvwika mu mpanga, nupya umulimo wa ononyi wa kaluma ncecete! 
Iye mwe vino Babiloni wali wa nondo ino ikutamola insi yonsi, alino lyene inondo kwene iyo yatitamoka! Yemwe Babiloni akusalosya antu ya mitundu yuze yonsi ku myenzo! 
Mwe ina Babiloni mwatimulemwa mu lukose, muno nemo namuteile ukwaula kuti mumanye. Asi papo lyene mwatimulemwa mwemuno mwandwisyanga, ne Yawe. 
Lyene mwalola! Ne Yawe ninjula mu nkoma ya vyanzo vyane, natimvifumyamo cipyu cipyu, pano ne Yawe Simwandalali Wamaka yonsi indi nu mulimo wakuomba mu mpanga ii ya Babiloni. 
Aleni fwandi lyene, muciwililile monsi monsi, tamolini izyankoma muno yakasezezya ingano zyao! Vino mumapokololanga, muvitulike mu mitumba ndi vino yakatulika ingano. Ononini musumba! Mutasya mwenemo akantu nanti kamwi. 
Komolini alumendo ya nkondo yano yakwata yonsi. Muyafyemfyente! Iye mwe, amanda yayazana! Amanda yafika akuvunuka aina Babiloni! 
Imbutusi zino zikupuuka mu mpanga ya Babiloni nu kwiza mu Zioni, azizyo muzyuvwe kuno zikulanda vino Yawe wanenyile aina Babiloni, pali vino yacisile ku Ng'anda ikulu yakwe Leza.
  “Amini yano yacenjela kufiika inceto yize yalwisye aina Babiloni. Mwame sile yonsi pyu yano yamanya kuzumba amalapwa. Zingulukini umusumba, mutaleka nanti wenga apuuke. Mulandule apa vicitwa vyao, ndi vino nayo yacisile. Pano kwene yacita icilumba kuli Yawe, Wamuzilo wilya wakwe Izlaeli. 
Caleka fwandi, alumendo yayo yamafwila mu miseo ntangali ntangali. Ivita vyao vyonsi ali kulowelela pyu apa wanda kwene ulya.” Ivyalanda ne Yawe.
Lolini mwe ina Babiloni, mwe viyantu vya cilumba. Nemo ne Mwene, Yawe Wamaka yonsi, natimukatukila. Pano insita inu yatifika, iyakuti muvunukwe. 
Mwe antu amu mutundu wacilumba, mumatangananga sile nga nu kupona mumaponanga. Nu wakumukatusya kutalaya. Nemo namaoca imisumba yonsi ni vintu vyonsi, ivyaya umu mbali mbali navyo kwene vili nu kupya.
Nga alino nupya kwene Yawe Wamaka yonsi wavwanga wati, “Aina Izlaeli na ina Yuda pasi pakucula mwe. Yonsi yano yalemwa nu kuyasenda mu uzya yayasinamo ni ngala, kusi nu kuyata foo. 
Lelo apano naya ne Wamaka, nemuno ningayatuula. Anene nemuno nkaamwa ukuti Yawe Wamaka yonsi. Anene namayatuula, nu kuleka kuti antu yaikalile ku matwi cele. Lelo aina Babiloni yene namayaponyezya sile isyamo.”
Caleka Yawe wavwanga wati, “Ulupanga lwa nkondo lukulwisya aina Babiloni! Lwene lukulwisya yayo aikala mu Babiloni kumwi na yano yakayapandako amano. 
Ulupanga lwa nkondo lukulwisya yakasema, kuti yasanguke iviwelewele! Ulupanga lwa nkondo lukulwisya ivita vyakwe, kuti vice vyazakaza sile uku ntete. 
Komolini imfwalasi zyao na maceleta yao kwene! Komini kumwi ni vita ivyenyi, ivyafuma ku mitundu yuze, vino yingizya incito uku ina Babiloni apakuti yayazwe. Yene icili conga sile wakwe yamangu. Ononini ni vyuma vyao kwene vino yasunga. Muvisampe visendwe nu kusendwa. 
Lekini impanga ilangoke, inguzi kazikamilwe, pamulandu wakuti impanga yatuluwi, utwalenga nu kuti antu yaye kwati ayacipena.”
  “Ali cino fwandi umu mpanga ya Babiloni mumaikalanga sile yacimbwi, nga kuku kwene yasinsimwe yamaya nu wikalo. Nupya mutalatala mwikale mwenemo umuntu nanti wenga, insita iili yonsi. 
 Ndivino cali lino nononyile Sodoma na Gomola, kumwi ni mizi ino yali umu mbali, ali vino namacitila Babiloni. Mutalatala mwikale umuntu nanti apa kasita akanono.” Ivyalanda ne Yawe.
Lola! Antu ayayo yakufuma uku kayeya, nupya yene antu amutundu umwi uwa maka. Yali na yamwene avule, ukufuma kumwi kuno kutaitalimpila. Yizile ku kulwa inkondo. 
Yasenzile amalapwa na masumo. Antu yamwi akakate, nu luse yatakwata. Imitinti ya mfwalasi zyao ikuvwika kwati a yemba uwatakatusya amaimbi. Yene yakwizila Babiloni. 
Umwene waku Babiloni apakuvwa impwelo pali alio, atandika kuzakaza mu mimfyompo. Pasi pakuteza kwati umwanaci wino ali pipi nu kulela.
“Nemo ne Yawe apakwiza, nkwiza wakwe cisama wino walompoka mu matesi amu Yodani, apakulungama ku nyika ya mulemvwe kuno antu yakacemela iviteekwa vyao. Avino ndapumikizya aina Babiloni, nu kuyazinga mu musumba wao. Uzye aweni wino ndaisolwela uwakuteeka umutundu ndi uu? Aweni angaya, wakwe nene angailinga kunondi? Uzye akacema cii, wino angancilima? 
Fwandi mwemo mule muvwe sile kunondi, navino napingila ukucita umusumba wa Babiloni ni mpanga. Cacumi, nu twana utunono nato kwene yalatwalanganya apa kutusendela kumwi, cakuti nu muntu wensi sile alazunguka. 
Lino impanga ya Babiloni ilawa, kuluvwika icilundumusi. Antu amitundu yonsi yaluvwa impooma zya ina Babiloni.”
Yawe wavwanga wati, “Lola, nemo nasya mvulumule umupasi wa mononyi, uwakulwisya Babiloni na antu aikala uku Babiloni. 
Namatuma ainamasi uku Babiloni ku kwelulula aikazi ya mwenemo, ndi vino umuza ukaelulula cungu mu malezi. Uwanda uo uwa ononesi ndi waca wafika, yalayazanza konsikonsi nu kusya impanga mwanku umwaula nanti cimwi. 
Cisi cakwezya kuzumilizya ivita vya ina Babiloni visyukile penepo akasita aka kulasilapo inceto zyao nanti akakuti yazwalile penepo ivilwilo vyao vya nkondo. Apa alumendo yayo cisi cakwezya kupanya penepo nanti wenga! Mulovye ivita vyao vyonsi pyu! 
Lekini yalukute pansi, yafwile nu mu mpanga yao kwene, umu Babiloni, umu miseo ya misumba yao kwene. 
Pasi pano ne Yawe Wamaka yonsi, ne Leza wao, ntatazyela Izlaeli nanti Yuda, nanti angala yene yifya kunondi, ne Wamuzilo wilya wakwe Izlaeli. 
Puukini mufume kuko ku Babiloni. Cila muntu apususye umi wakwe. Mutaleka mulowelele pamulandu wa uyi wakwe. Insita ya cilanduzi cakwe Yawe yakulinganya pali vino yacisile yatifika. 
 Babiloni wali wa cikombe cakwe zaabu umu minwe yakwe Yawe. Wene walenzile nu kuti insi yonsi imwe ikoleke, pano imitundu yonsi yamwanga waini wakwe nu kupena ipena. 
Babiloni yalamwiukizya, nga nawe alapona nu kukontoka. Fwandi mulosyini mwe! Mulondelini umulembo wakupaka pa vilonda vyakwe, limwi angapola. 
 Alino ainamasi nayo ali pakwasuka yati, ‘Swemo twezya na maka itu yonsi ukupozya Babiloni, lelo twaposiwa. Acino lyene katumusye sile wenga, cila muntu kaswilile ku mpanga yakwe. Pasi pano upinguzi wakwe watiufika papela pela, watiukatuka ukufika nu mu makumbi.’ ”
Yawe lyene watalanga ulungami witu. Fwandi katwapita tukalande uku Zioni, ivicitwa vyakwe Yawe Leza witu. 
Nyolini inceto, muzwalile visyangu. Yawe watakatusya umwenzo wa mwene wa ina Medi, pano watapanga ukonona Babiloni. Ali cilanduzi cakwe Yawe, icilanduzi capa Ng'anda yakwe ikulu. 
Tumpulini imendela iyakuwisya amalinga yakwe Babiloni. Muvuzye yakalinda, mwike na yakasopa, mufise na akuteyamila.
 Wemuno wikala apa manzi nyanya, wemuno waitulikila ivyuma ivingi, ala impelelekezyo yako yatikufikila, casila waputukilwa. 
Yawe Wamaka yonsi walaya umwisikulu ukuti alavuzya antu avule wakwe makanta mu Babiloni, lelo yalakuta impooma yaluzango apa kukulwisya.
Yawe aliwe waumba insi uku maka yakwe.
Ndi cakuti wapangalansya, ikuya icilulumo ca manzi umwiyulu.
Icintu cico cikazungula antu yonsi nu kuyapezya amano.
Twene utwaciwelewele nupya utwakusuula sile.
Wiyo wino waya icuma cakwe Yakobo wene atakoline nato, awe.
Yawe wavwanga wati,
kuti nonone imfwalasi na akapitapo,
na kuti inkome aonsi na anaci,
kuti inkome yakacema na maufyo yao,
Yawe wavwanga wati, “Mulailolela mwenga na manso inu kuno nkuvunuka aina Babiloni yonsi apa lufyengo luno yacitile Zioni. 
We Babiloni, wemo ukoline umwamba uno ukaonona insi yonsi, lelo ne Yawe, nene ndi mwanisi wako. Ndakulema nu kukukunkulusya ukufuma pa vimawe vivyo ivitali. Ndakusangula wa mwamba uno wapya ku moto. 
Ukufuma kunuli yatalatala yatole iwe lya kukuulila ing'anda yuze. Wemo ulaya wa lwanga, amanda pe.” Ivyalanda ne Yawe.
“Imikini ulunga mu mpanga yonsi! Lizini intandala apakuti inko zyuvwe! Teyanyini antu amu nko ku kuyalwa inkondo na ina Babiloni! Amini ukufuma ku Alalati, uku Mini, nu ku Asyikenazi yamwene akuyamuwililila. Sontini musika uwakutungulula ulwi uo. Tumini kweneko imfwalasi zivule wa cikundi cakwe makanta. 
Teyanyini antu amu nko akuti yamulwisye. Amini umwene waku Medesi, na yamusika yakwe ukwikapo na alasi nga ni ntunguluzi, nga ni viya vya mpanga yonsi ivyaya mu mawene yao. 
Alino lyene impanga ilatenta nu kusunkana, pano lyene umwene alafikilizya amapange yakwe, yano wapangile Babiloni, akusangula impanga ya Babiloni ulwanga, umutange mwikale umuntu. 
Alino lyene ivita vyaku Babiloni vilata ukulwa, vilikala sile cele, umu maceleta yaviko. Amaka yaviko yalasila. Vilaya sile wa anaci. Amang'anda yakwe Babiloni yalatumuka umoto. Imikolongelo ya mpongolo zyakwe ilavunoka. 
Inkombe ya lwilo yalondelela ulwilo inkombe yuze. Umutumwa nawe walondelela umutumwa muze, ku kuyanena umwene waku Babiloni ukuti yati yapokolola umusumba wakwe onsi. 
Anisi yatiyapoka na malambwa yakwe, amalinga yakwe yatiyapya. Asilika nayo intete zyatiziyalema wakwe cimwi.”
Yawe Wamaka yonsi, Leza wa ina Izlaeli, wavwanga wati, “Umwana mukazyana wakwe Babiloni akoline nu lwano lwa kupuulilapo ingano pa nsita ino yakupuula. Insita yakumuzombola yatipalamila ukwiza.”
Nebukadineza umwene waku Babiloni waputozile Yelusalemu nu kumulya.
Aina Zioni kayalukuti,
Caleka Yawe anena antu amu Yelusalemu ati, “Umulandu winu, anene ndausumbako amano, nupya anene ndamulandwila kweneko. Nemo ndakamya intulo zya manzi umu Babiloni kumwi ni nguzi kwene. 
Alino lyene umusumba wa Babiloni ulasanguka itongwa umulaikala sile yankusa. Antu yalati yalolekesya, iciyaputula ni misana. Mutalikala umuntu nanti wenga na yano yalalola vino caya yalazunguka. 
Aina Babiloni yalang'anza wakwe cisama nu kuuza wa twana twakwe cisama. 
Uzye tumati manye yene yafunuka? Nemo fwandi kanjateyanyizizye cimulo. Ndaleka yakoleke, yace yasansamuke. Yene yalakasula utulo tuno yatalatala yazyuke. 
Ndayasenda wa mfwele, wakwe yasuuku, wakwe yasawe, nkayatwale nu ku kuyafyula.”
Yawe wavwanga pali Babiloni ati, “Iye mwe Babiloni vino wapokwa, umusumba uno antu yonsi pano nsi yalumbilizya! Iye mwe lyene vino antu yonsi yakupukanya sile imitwe apakulola vino Babiloni ali! 
Yemba watakatukila Babiloni na maimbi yakwe yano yatiyakatuka yakumutuwizya. 
Imisumba yamu Babiloni kusi angatemwa ukuilola. Yene ili sile wa lwanga umutaya amanzi, umutange mwikale umuntu, umutangapita nu mwana wa muntu. 
Nemo lyene namavunuka Beli, leza wa ina Babiloni. Namamupokolola ni vyuma vyakwe vya wivi. Antu ya mitundu yuze ale lyene casila yasikumupepanga, awe. Na malinga yakwe Babiloni yalaongoloka! 
Puukini mufume mwenemo mwe ina Izlaeli. Utukini mupususye umi winu ku ukali wane ukulu. 
Mutaleka imyenzo inu itovoke ku vyakuvwauvwa. Cila mwaka impwelo ipusanepusane ikusalanganyiziwa. Ukukakata kulateeka impanga. Kateeka wenga alalwisya kateeka muze. 
Lola, amanda yaliza yano ndavunuka utuluwi twa ina Babiloni ni mpanga yakwe insonyi zilailema. Na antu yakwe yano yalakomwa yalalala yonsi pyu umukasi kakwe. 
 Alino lyene iyulu ni nsi na vyonsi ivyaya mwenemo vilazanga ni nsansa pakulola kuno Babiloni wawa. Pano lyene aononyi yalafuma ku katutu ku kumulwisya. 
Babiloni nawe alawa pamulandu wakwe yano yakomilwe umu Izlaeli, ndi vino wene wakomile antu aingi umu mpanga zyao.” Ivyalanda ne Yawe.
Mwemuno mwapuswike ku lupanga lwakwe, fuminimo mutasyala mwenemo. Mwaiusya ne Yawe umu mpanga ya kutali nupya mwaiusya na Yelusalemu. 
Mwalanda muti, “Twali ni nsonyi apakuvwa umuzewanya, ala pasi pa nsonyi pa mausyu itu pamulandu na enyi yano yingile mu ncende zyamuzilo zya Ng'anda ikulu yakwe Leza. 
Lelo amanda yaliza lino Yawe alafulula utuluwi twa ina Babiloni, ni mpondo zilateeka mu mpanga yonsi. 
Babiloni nanti angakwela ukwiyulu, nu kukuula icele lyakwe litali uli, nemo ndamwisya pululu. Ndamutumila aononyi akumulwisya.” Ivyalanda ne Yawe.
Yawe wavwanga wati,
Inkonona Babiloni nu kumuzimya.
Yiza ku konona Babiloni.
Asambazi yakwe namayamwesya ivyakuti yakoleke,
Yawe Wamaka yonsi wavwanga wati,
Lii, ali sunde lino Yelemiya wapile kuli Selaya, umwana wakwe Nelya, umwizikulu wakwe Maseya, wino Zedekiya umwene waku Yuda watumile ku Babiloni. Cico cali mu mwaka walenga iini wa wene wakwe. Selaya wali ali musika wa pa lwendo. 
Yelemiya walemvile umu lupapulo amasyamo yonsi yano yali nu kuponela Babiloni, na vyonsi vino vyali nu kufikila Babiloni. 
Yelemiya ali pakunena Selaya ati, “Ndi cakuti wafika ku Babiloni, uce uteke umwenzo apakuyawelengela amazwi yonsi yano yalemvilwe muli kalata wii. 
Alino uce ukonkomezye sana uti, ‘Yawe wavwanga ndi vino ali nu konona incende ii, mutalasyala nanti ca umi cimwi. Antu yonsi kumwi ni nyama kwene. Ilasyalilila wa lwanga amanda pe.’ 
 Alino ndi wamala ukuwelenga vyamu lupapulo luu, uce ulunyepelele ukwiwe, nu kulusimpila pakasi ka luzi Yufulate. 
Uvwange nu kuti, ‘Ali vino Babiloni alalowa. Atalatala nupya azyuke kwi syamo lino ndamuletela.’ ”
Zedekiya wali ni myaka yakuvyalwa amakumi yaili na onga apa nsita ino watandike ukuteeka mu Yuda. Nga wateesile mu Yelusalemu imyaka ikumi na onga. Nyina wali a Hamutali, umwana wakwe Yelemiya. Wene wali uwaku Libina. 
Mwene Zedekiya waifizye kuli Yawe, ndi vino umwene Yeoyakimu wacisile. 
Caleka Yawe wasokile antu amu Yelusalemu nu mu Yuda cakuti wayainzile kulolekela ku cinso cakwe.
Zedekiya wasangukile umwene Nebukadineza waku Babiloni, cakuti nawe Nebukadineza wizile ni vita vyakwe vyonsi ku kwiza lwisya umusumba wa Yelusalemu. Cali apa wanda walenga ikumi, mu mwezi walenga ikumi mu mwaka walenga ikumi uwa wene wakwe. Yizile yakuula insakwe zyao ukunzi ya musumba, yauzinguluka, yatulika imitumba yiivu iya kulwisizya anisi yao. 
Yasile yazingulwike umusumba ukufika nu mu mwaka walenga ikumi na onga wa wene wakwe Zedekiya. 
Alino pa wanda walenga fundimbali mu mwezi wakwe ciini, lino inzala yaponyile ala antu yatakweti cakulya. 
Yatulula ilinga mu musumba. Apakulola vivyo umwene na antu yakwe yapuuka usiku, yafuma mu musumba apa mpongolo yapakasi ka malinga yaili, umupipi ni calo ca mwene. Lilyo ala antu amu Babiloni yatiyazinguluka umusumba, yalondela ni nzila yaku Alabya. 
Lelo ivita vya ina Babiloni ivizinganya umwene Zedekiya mpaka ivizana Zedekiya mu manyika yakwe Yeliko. Ivita vyakwe navyo ivimutazyela visalangana nu kusalangana. 
Zedekiya yamulema nu kumutwala ku mwene Nebukadineza, wino wali mu musumba wa Libula, mu ciputulwa ca Hamati. Nebukadineza nawe ali pakumupingwila umulandu. 
Ku Libula Nebukadineza akoma ana aonsi yakwe Zedekiya apa manso yakwe Zedekiya. Alino akoma na ana yakwe yacilolo amu Yuda yonsi pyu. 
 Lyene aleka yatonkola Zedekiya amanso nga yamunyepa mu minyololo ya mukuwa nu kumusenda ku Babiloni. Zedekiya watenzi mu ng'anda yaminyololo mpaka na pa wanda uno wafwile.
  Apa wanda walenga ikumi wa mwezi walenga isano, uwa mwaka walenga fundimbali wa wene wakwe Nebukadineza, umwene waku Babiloni, Nebuzaladani umukalamba wakwe yakalinda ya mwene waku Babiloni wingile mu musumba wa Yelusalemu. 
Wene aoca Ng'anda ikulu yakwe Yawe, isano lya mwene na mang'anda yonsi amu Yelusalemu. 
Ni vita vyonsi vino vyali nu mukalamba wakwe yakalinda ya mwene waku Babiloni, vyaongolola amalinga yonsi yano yazingulwike Yelusalemu. 
Alino Nebuzaladani, umukalamba wakwe yakalinda ya mwene waku Babiloni, asenda yano yasile mu musumba, pamwi na yano walanga yasangukila umwene waku Babiloni, na yafundi yano yasile mwenemo. 
Lelo, Nebuzaladani umukalamba wakwe yakalinda ya mwene waku Babiloni, wasile alanda yamwi yamwi mwenemo akuti yasyale yakulima amatingi ni vyalo vimwi vimwi.
  Aina Babiloni yatamola nu tuvuwa tumwi tumwi twa mukuwa utwali mu Ng'anda ikulu yakwe Leza, ni ntontoka zya mipeto izyali mu Ng'anda ikulu yakwe Leza ukwikapo ni tanki, yasenda umukuwa onsi ku Babiloni. 
Yasenda ni vikopo vyakupalilapo itwi, yafosyolo, imipeni, imbale zyakukanyizizyako, ni vyakusungilamo ubani pamwi ni viya vyonsi vya mukuwa vino yaomvyanga pa kupepa. 
Musika wa vita wilya atoola amabeseni, ivyakupembelapo umoto, imbale zyakusansila amanzi ni vyakutekapo inyali, ivifutikilo ni ngeso navyuze vyonsi ivyapangwa na zaabu na siluva. 
Alino lyene incesi ziili, icifula conga, yacipambasi yaili a mukuwa, aali pa nkolelo ya cifula, ni ntontoka ya mipeto, vino umwene Solomoni wapangile Ng'anda ikulu yakwe Yawe, kutali kupima ukunyoma kwa mukuwa kwa viya vyonsi vii. 
Ulucesi longa, lwene lwatalimfile amamita cinani mu utali, ukuzinguluka nu mwando uno ungatalimpa ukufika uku mamita angapalama kuli yasano na citika. 
Vyakweti umuzeka apakasi. Papela yakwe cila lucesi lwatikime amamilimita amakumi cinimbali na citika. Zyali nu mutwe wa mukuwa apapela, ni cimo camukuwa cali na mamita ukuluta pali yaili. Alino yaciyemvizye nu tupikolezye utwakolana ni viseekwa vya pomegeleneti. Nato kwene twali tupomelelwe nu mukuwa. Ulucesi lwakwe ciili, kumwi ni viseekwa vyaluko vya pomegeleneti, lwali icili cimwi. 
Kwali kweneko iviseekwa vya pomegeleneti amakumi fundimbali na mutanda, vino vyanyinyindanga. Na vyonsi pamwi ivyalolekanga ku manso vyali umwanda onga.
Nga ukulunda penepo, Nebuzaladani umukalamba wakwe yakalinda ya mwene waku Babiloni wasenzile Selaya Simapepo Mukulu, Zefaniya uwalondelile penepo mu ukalamba muli usimapepo, alino nayauze yatatu yakalinda ya Ng'anda ikulu yakwe Yawe, wa anyepwe. 
Umu musumba mwene asendapo umuomvi uwali umukalamba wa vita, nga na antu yasano yampandamano ya mwene yano yazanyile mu musumba. Nga alino na kalemba uwaombelanga umukalamba wa vita, wino walembanga antu amu mpanga ilya ku ulwi ukwikapo na asambazi amakumi mutanda yano yazanyile mu musumba. 
Nebuzaladani, umukalamba wakwe yakalinda ya mwene waku Babiloni, wayasenda nu kuyatwala ku mwene waku Babiloni uku Libula. 
Nu mwene waku Babiloni ayakoma kuku kwene ku Libula umu mpanga ya Hamati.
Antu yano Nebukadineza wasenzile ku uzya mu mwaka walenga cinimbali, wa wene wakwe yali amazimbi yatatu na makumi yaili na yatatu. 
Mu mwaka walenga ikumi na cinani, namo imyanda cinani na makumi yatatu na yaili ukufuma mu Yelusalemu. 
Alino mu mwaka walenga amakumi yaili na itatu namo imyanda cinimbali, amakumi yani na yasano ayano yasenzilwe na Nebuzaladani. Yonsi pamwi yali amazimbi yani ni myanda mutanda yano yasenzilwe.
Mu mwaka uno Evili Melodaki wali umwene waku Babiloni, yalanzile uluse ku mwene Yeoyakimu waku Yuda nu kumufumya mu ng'anda ya minyololo. Cii cacitike apa wanda walenga amakumi yaili na yasano, mu mwezi walenga ikumi na iili, mu mwaka walenga amakumi yatatu na cinimbali, pano yafumizizye Yeoyakimu mu ng'anda yaminyololo. 
Nupya wamucitilanga luse nu kumupeela icilimba cacindime pa vilimba vyakwe yamwene yauze, yano yali nawe pamwi ku Babiloni. 
Yeoyakimu, ali pakuzula ilaya lyamu ng'anda yaminyololo, walyanga napi tebulo lya mwene amanda yonsi aumi wakwe. 
Umwene waku Babiloni nawe amupeela vino walondanga amanda yonsi aumi wakwe, apakwikala umutende mpaka nu kufwa kwakwe.
