Mazu amwana kaHilikiya Yeremiya, wahadi atupristu adiŋi muAnatoti mwituŋa daBenjamini.
Kudi yena kwenjili izu daYehova mumafuku amwanta wawaYuda mwana kaAmoni Yosiya, mumwaka wawanta windi wekumi nakasatu (13).
Denjili nawa mumafuku amwanta wawaYuda mwana kaYosiya Yehoyakimi, kushika nikunsa yamwaka wekumi nakamu (11) wamwanta wawaYuda mwana kaYosiya Zedekiya, kushika nihayitweluwu akwaYerusalema muwunkoli mukakweji kamuchitanu.
Izu daYehova hidikwinza kudami, nindi,
Hiwadiŋi kanda nikuwumbi mwivumu, nakwilukili,
Ami nami,
Yehova hakuŋila nindi,
Bayi wakayitiyaŋa womaku;
Yehova hakwolola chikasa chindi, hakunkunka kukanwa kami. Yehova hakuŋila nindi,
Tiya, lelu nakukunjiki dehi nsaŋu janyunza, nijamawanta,
Izu daYehova hidikwinza cheŋi kudami, nindi, Eyi Yeremiya, wunamoni chumanyi? Ami nami, Namoni kamutondu kaamondi.
Yehova hakuŋila nindi, Wunamoni chachiwahi; muloŋa ami nemenaŋa izu dami kulonda nakadikoŋi.
Izu daYehova hidikwinza cheŋi kudami kamuchiyedi, nindi, Wunamoni chumanyi? Ami nami, Namoni inuŋu yidi nakubwakata; yidi kukabeta kakuchimunswa, kanwa kayu kanatali kunu.
Yehova hakuŋila nindi,
Yehova nindi,
Nukuhosha jakusompesha kutama kwawu kwejima,
Dichi dinu pimpilaku mahineyi,
Muloŋa tiya, ami nakubalumuni dehi lelu
Wena akalwa naneyi;
Izu daYehova denjili kudami,
nindi, Yaku wakabileli kumatu awakwaYerusalema, neyi, Yehova nindi,
Isarela wadiŋi wamujilila Yehova,
Enu akwamutaŋa waYakoba, ninenu yisaka yakumutaŋa waIsarela yejima, tiyenu izu daYehova.
Yehova nindi,
Abuli kuhoshahu tuhu nawu, Yehova watufumishili mwituŋa daEjipitu,
Nayileteli mwituŋa dasweja yakudya
Atupristu kwila nawu, Yehova wudi kudihi? nehi.
Yehova nindi, Dichi ami nichidi kukonkojola nenu,
Hitenu tuhu kuyitutu yakuKitimi mutali;
Kuduhu munza wunabalumunuhu dehi anzambi jawu?
Yehova nindi, Enu mawulu, hayamenu chumichi,
Muloŋa antu ami anakoŋi yuma yatama yiyedi.
Isarela hinduŋu tahindi?
Nyenzi yanyitupa yinamubulumini, yinamubwazumukili; ituŋa dindi dineli dehi chihembi,
Anyana kaNofwi naTapanesi
Chumichi hiwunadimweshichu eyi awenuku?
Omu munjila yakuya kuEjipitu wukwetumu nsaŋwinyi,
Kutama kweyeyi aweni kwokwakakubabesha,
Muloŋa hanyaka nakotweli mpanda yeyi, naketwili nyonji yeyi.
Kutoŋa chinakutumbili wadiŋi muvinyu walala, mbutu yalumbuluka chikupu.
Mwanta Yehova nindi, Hela wakawela nakapofu, hela wakavulisha nankashi mulola,
Indi eyi wukutwesha kuhosha ŋahi, neyi, Ami hinaditamishuku,
Wudi neyi chimbulu wamumpata wenjilila dehi muchinkalampata,
Babalaku muwukwendela wubuli kunoŋesha nkwabilu jeyi,
Chatiyaŋayi ikombi nsonyi hamuwanaŋawu,
Elaŋa mutondu nawu, Yeyi tata.
Indi ankishi jeyi jiwuneli jidihi?
Yehova nindi, Mudi nakukonkojoleladi nanami?
Nadikabakeshi tuhu nakweta anyanenu,
Enu akwekiŋu idi babelenu izu daYehova.
Chaŋadima atweshi kulalamena yingelingeli yindi?
Oyu njila yeyi yakutonda kukeŋa chiwayiwahishaŋa!
Nikumahineyi kunamwekani mashi awatuzweŋi akadi nyiloŋa,
Hela chochu, eyi neyi, Hinikweti muloŋaku.
Wakimbukilaŋadi mwejimomu nakubalumuna njila yeyi?
Wakafuma kudi yena nawa nakukwata mbimbamutu,
Elaŋa nawu, Neyi muntu wukuseŋa iŋodindi,
Fumbulaku mesu eyi wutali kuyinaŋanaŋa yankumbu.
Dichi chanalekesheluwu nvula jawo-wo,
Kufumisha hanu hiwukundilila neyi,
Azuwaŋa tuhu kwindi zuwe-e, tahindi?
Yehova waŋilili nawa mumafuku amwanta Yosiya, nindi, Wunamoni chaneliyi Isarela mukwakuselumukila hanyima, tahindi? Yena nakanduki hampidi jajilehi jejima, nayi mumashina anyitondu yituuta yejima, nakwililaku wuvumbi.
Cheliliyi nakoŋi dehi yuma yejimiyi, ami hinukwila nami, Wukufunta cheŋi kudami. Aka, kufunta kwindi nehi. Nimanakwindi Yuda, mukwakukwatila akwawu makasu, wachimweni.
Ami namweni cheliliyi Isarela mukwakuselumukila hanyima, hohansaŋu yawuvumbi windi, ninami nawa namuleki dehi, namwinki dehi mukanda wakumuseŋa nachu. Manakwindi Yuda, mukwakukwatila akwawu makasu, hatiyili womaku. Niyena nawa hakuya nakwila wuvumbi.
Chelili wuvumbi windi wunasweji dehi, niituŋa dinatami dehi, yena hakwila wuvumbi namalola ninyitondu.
Hela tuhu mwejimimu manakwindi Yuda, mukwakukwatila akwawu makasu, hanafunti cheŋi kudami namuchima windi wejimaku, nafunti chakutwamba hohu. Dimu mwanahoshiyi Yehova.
Yehova hakuŋila nindi, Isarela, mukwakuselumukila hanyima, nadimwekeshi kuloŋa kwakubadika Yuda, mukwakukwatila akwawu makasu.
Yaku wakabidiki mazu awa chakutala kukabeta kakuchimunswa, neyi,
Ilaŋa dinu chiŋa witeja kuluwa kweyi
Yehova nindi, Enu anyana mwaselumukilaŋa hanyima funtenu, muloŋa ami nimfumwenu, ninami nakayinonojola, hamukala aha ninonahu wumu, hachisaka ichi ninonahu ayedi, nakayileta kuZiyona.
Nakayinka nitubiŋa twamwaya muchima wami, akayidiishaŋa nikwiluka nikashinshi.
Yehova nindi, Chimwakela munavuli dehi, munasemununi dehi mwituŋa, mumafuku owu himwakahosha nawa cheŋi nenu, Chimbaŋu chachitiyaŋenu chaYehovaku, hichakenza nikumuchimaku, nikuchanuka nawa nehi, himwakayaŋa nikwoku, mwenomu hiyamba kelamu nawa cheŋuku.
Hamafuku owu akatena Yerusalema nawu, hiitanda daYehova dawanta. Kwakapompela nyunza yejima, yakapompela kwijina daYehova, kuYerusalema. Hiyakenda nawa cheŋi mwaya kuchinchika kwanyichima yawu yatamaku.
Wena mafuku owu mutaŋa waYuda wakendaŋa hamu namutaŋa waIsarela, akafuma kwituŋa dakukabeta kakuchimunswa, akenjila hamu kwituŋa dinenkeli ankakulula jenu kudiswana.
Ilaŋa ami nelili nami,
Chalala kwaamu, mwakwatilaŋayi mumbanda mfumwindi makasu hakufuma kudi yena,
Izu didi nakutiyakana hayinaŋanaŋa yankuumbu,
Enu anyana mwaselumukilaŋa hanyima,
Chalala mpidi jamukunkulwayi nimpidi jamaneni jinavuli tuhu,
Muloŋa kufumisha kuwansi wetu
Tukumini dakukamama kwanansonyi jetu,
Yehova nindi, Eyi Isarela neyi wukufunta cheŋi,
Wakasanyika neyi, Chahandayi Yehova kwaamu,
Muloŋa Yehova hakuyila akwaYuda nawakwaYerusalema, nindi,
Enu akwaYuda, ninenu akwakushakama muYerusalema,
Shimunenu muYuda, tiyakeshenu muYerusalema, ilenu nenu,
Imikenu mpandelu yitali kuZiyona,
Mutupa nanyamuki dehi hakabolototu kindi,
Vwalenu yikeleyi hansaŋu iyi,
Yehova nindi, Denodu ifuku
Hinukwila nami, Ala Mwanta Yehova;
Henohu akayila awa antu niakwaYerusalema nawu,
Mpepela yaŋovu yakafuma kuyumoyu yakenjila nsaŋu yamami.
Tiyenu, wakakanduka neyi mavu,
Eyi Yerusalema, kosaku mumuchima weyi mufumi kutama
Muloŋa izu dakufuma kuDani didi nakushimuna,
Tenenu nyunza.
Anamukuchiki dehi kwi-ndo, neyi akwakuhemba iha,
Njila yeyi yiwendaŋa niyuma yeyi yiwelaŋa
O kumuchimo! O kumuchimo!
Adi nakubidikisha kujilumuna kwakulunjika hakujilumuna;
Nyaka yiŋahi yinakamonaŋa mpandelu,
Muloŋa antu ami abula maana,
Namweni maseki komana hiyakweti nimuyayawuku, amukunkulu;
Namweni mpidi jamaneni komana jidi nakukanka,
Namweni komana hikudi muntuku,
Namweni iha dasoŋelaŋa komana dela dehi chinkalampata,
Muloŋa Yehova nahoshi nindi,
Hachumichi dihu hakadishonena iseki,
Mukala wejima hiwukutemuka nepumba dawakwatuwalu nawakwamata anyikunji;
Indi eyi, chakakupuupawu wakela ŋahi?
Muloŋa ami natiyi izu didi neyi damumbanda wudi nakuvwala,
Temukilenu munyikwakwa yamuYerusalema niniku niniku,
Hela ahoshaŋa nawu, Chahandayi Yehova kwaamu;
Eyi Yehova, mesu eyi hiyatalaŋa yakashinshuku?
Hinukwila nami, Chalala awa hiyatuzweŋi,
Tali niyi kudi antu alema, nihoshi nawu wena;
Mutupa wakufuma mwisaŋa wakayijaha,
Nukutwesha kukwanakena ŋahi?
Habudidi adi neyi atuwalu akudiisha dehi;
Yehova nindi, Nileki kuyihempula nayumiyi, tahindi?
Kandamenu hampwembu jindi, mujilumuni antu;
Muloŋa niakwamutaŋa waIsarela niakwamutaŋa waYuda
Anamutwambishi Yehova nawu, Hakela chumaku.
Nawu, Atuprofwetu akabalumuka himpepela,
Dichi Yehova Nzambi Wamazaza nahoshi nindi,
Yehova nindi, Enu akwamutaŋa waIsarela tiyenu,
Nyingongu yawu yanyivu yidi neyi ijamu dachashi,
Akadya yakudya yeyi yiwukukeŋa kwaŋula,
Yehova nindi, Hela hamafuku owu hinakakumisha chikupu nsaŋu jenuku.
Chimwakela munahoshi dehi nenu, Yehova Nzambi yetu natukoŋelidi yuma yejimiyi? hiwakayila neyi, Chimunanleki ami, himukukalakela akishi awantu akwacheŋi mwituŋa denu, dichi chimwakakalakela antu akwacheŋi mwituŋa dambala.
Chumichi chishimunenu mumutaŋa waYakoba,
Nenu, Enu antu asupa mwabula muchima,
Tiyenu, Yehova nindi, Himwantiyaŋa womaku?
Ilaŋa antu awa akweti muchima wawinyi nikudikaŋa;
Abulaŋa kuhosha nawu,
Kuluwaluwa kwenu kwokunayiteŋulwili yumiyi mwaka yifumaŋa kudenu,
Muloŋa mukachi kawantu ami anawanumu antu atama;
Matalawu anenzali nayuma yakudimbana
Anuna dehi, hiyakukejima;
Yehova nindi, Nileki kwinza nakuyihempula nayumiyi, tahindi?
Mwituŋa anakoŋumu chuma chakuhayama
Atuprofwetu hiyakuprofweta yakutwamba,
Enu anyana kaBenjamini,
Mumbanda walubanji wawutotombu,
Atubiŋa akenza kudi yena nayendu yawu yayimuna;
Muloŋeshelenu njita;
Nyamukenu, tukandukenuku nawufuku,
Muloŋa dimu mwanahoshiyi Yehova Wamazaza, nindi,
Chasefukaŋa ishima menji adu,
Eyi Yerusalema babalaku,
Yehova Wamazaza nahoshi nindi,
Nukuhosha nanyi nishimuni wunsahu kulonda akatiyi?
Dichi mudami munenzali kulendumuka kwaYehova,
Matalawu akabalumuka awantu acheŋi,
Muloŋa kufumisha kudi mwinawu wakehelamu nakushika kudi mwinawu wasweja kulema,
Hanadikatishuwu antu ami anakuswishuhu chanti,
Chakoŋeluwu yishimashima atiyili nsonyi tahindi?
Yehova nahoshi nindi,
Ami nayishila dehi akwakutalatala, akela nawu,
Dichi enu nyunza, tiyenu,
Eyi iseki tiyaku.
Indi insensi yidi nakufuma kuSheba yidi nakwinza kudami,
Dichi Yehova nahoshi nindi,
Yehova nahoshi nindi,
Akwataŋa kuwuta wamukunji nikwiyoŋa.
Tunatiyi dehi mpuhu yachumichi.
Bayi muya kumahaku,
Eyi mwana kawantu ami wamumbanda,
Nakwinki dehi mudimu wakwikala kaposhi nimpwembu yakudikaŋila mukachi kawantu ami;
Wejima wawu aletaŋa winyi watama, akimbukaŋa nansachi.
Mwanzu wudi nakupeepa naŋovu,
Antu amba kayitenaŋa nawu,
Izu dafumini kudi Yehova denjili kudi Yeremiya,
nindi, Imanaku muchisu chachipaŋu chakwitala daYehova, wakashimwinuku izu idi dakwila neyi, Enu amuYuda ejima, enu mukwiŋilaŋa muyisu iyi nakudifukula kudi Yehova, tiyenu izu daYehova.
Yehova Wamazaza, Nzambi yaIsarela, nahoshi nindi, Wahishenu ninjila jenu niyimwelaŋa, ninami nakayishakamisha munu.
Mazu akutwamba akwila nawu, Tembeli yaYehova, Tembeli yaYehova, Tembeli yaYehova yoyeniyi, bayi muyikuhwelelaŋaku.
Muloŋa neyi mukuwahisha chalala ninjila jenu niyimwelaŋa; neyi mukusompeshaŋa nsaŋu yamuntu namukwawu mwaya wuhaku walala,
neyi mukubula kukabisha hela muntu wakwacheŋi, hela nshona, hela mfwila wamumbanda; neyi mukubula kupwekesha mashi akadi muloŋa mwenamunu, hela kwenda mwaya akishi mudihalwishi nachu;
ami nami nakayishakamisha mwenamunu, mwituŋa dinenkeli ankakulula jenu, kufumisha kunyaka nakutwala kunyaka yahayanyaka.
Tiyenu, mwakuhwelelaŋa mazu akutwamba akubula kuyikwasha.
Enu komana mukwilaŋa iku mudi nakwiya, mudi nakujaha akwenu, mudi nakwila wuvumbi, mudi nakusanyika chakutwamba, mudi nakumwochela Bayali insensi, mudi nakwenda mwaya akishi imunabuli kwiluka,
iku nawa himukwinzaŋa nakwimana kumesu ami mwitalidi datenenawu ijina dami, himukwilaŋa nenu, Etu atupulwisha dehi; munalondi mwakakoŋaŋa tuhu kwenu yishimashima yonsu iyi, tahindi?
Idi itala datenenawu ijina dami mwadimona dehi kwenu, nenu hiiyeŋu dawamakombi, tahindi? Yehova nindi, Ami, ami aweni, nachimoni dehi.
Ichi dinu yenu ntahi kuchipela chami chadiŋi muShilo kunashakamishili ijina dami hakusambila, mutali chinadikoŋeli nakutama kwataminuwu antu ami aIsarela.
Yehova nindi, Ichi dinu, chimunakoŋi yuma yejimiyi, kutoŋa ami nadiŋi nakuhosha nenu, chakumenekaŋa budidi nakuhosha, enu kutiya nehi, nadiŋi nakuyitambika, enu kwitiya nehi;
dichi itala datenenawu ijina dami, dimwakuhwelela, nichipela chinenkeli enu nawankakulula jenu, nakayikoŋa mwomunakoŋi Shilo.
Nakayinata mwakafumi kumesu ami, neyi chinanati anakwenu ejima, wowu anyana kaEfweremi ejima.
Dichi bayi wuyilombela antu awa, hela kuyikanjikila izu dakubilela hela dakuyilombelaku, hela kuyihakwila kudamuku, muloŋa ami hinukukutiyaku.
Ochu hiwunamoni chadi nakwilawu munyikala yamuYuda, nimunyikwakwa yamatala amuYerusalemaku?
Anyana hiyakukuŋula nchawa, atata jawu hiyakubutula kesi, ambanda hiyakuvuba wuŋa akami mankendi amwanta wamumbanda wamwiwulu, ahuŋunwinini akishi nyilambu yakuhuŋununa, kulonda anvuloki nizuwi.
Yehova nindi, Komana adi nakunvulokami nawu nizuwi, tahindi adi nakudivuloka awenawu, kulonda adibayishi kumesu awu awenawu?
Dichi Mwanta Yehova nahoshi nindi, Tiyenu, nikuzuwa kwami nikulendumuka kwami akakwichila hachipela ichi, nihadi antu nihadi anyama, nihanyitondu yamumpata, nihanyikabu yahamaseki, kwakabidimaŋa ho-o. hikwakajimaku.
Yehova Wamazaza, Nzambi yaIsarela, nahoshi nindi, Lunjikenu nyilambu yenu yakushita hayimuna yenu yikwawu yakuketula, mudyi tuhu mbiji.
Muloŋa mwifuku dinafumishili ankakulula jenu mwituŋa daEjipitu hinahosheli nawu hela kuyileja nsaŋu janyilambu yakushita hela yayimunaku.
Nayilejeli chuma chakwila nami, Tiyililenu mwizu dami niikali Nzambi yenu ninenu mwikali antu ami. Nami, Endenuŋa munjila yejima yinayilejeli kulonda mwakamonaŋa kuwaha.
Ilaŋa wena kutiyililaŋa nehi, kuteŋelekaku itu dawu nehi, endeli kwawu mwakudileja awenawu hohu, mwadikaŋila nyichima yawu yatama, afuntili hanyima hiyayili kumbiduku.
Kufumisha kwifuku dafuminuwu ankakulula jenu mwituŋa daEjipitu kushika nikwitaŋwa dalelu, chinatemeshaŋa ambuŋami atuprofwetu ejima, namenekaŋa nakuyitemeshelawu budidi jejima;
hela chochu, wena kutiyilila kudami nehi, hela kuteŋelekaku itu dawu nehi, achinchikishili kwawu nshiŋu jawu; abadikili ankakulula jawu kutamisha.
Wakahosha nawu mazu awa ejima, ilaŋa wena kwawu hiyakakutiyililaku; wakayitambika wena, ilaŋa wena kwawu hiyakakwitiyaku.
Wakayila neyi, Iwu diwu munza wunabuli kutiyilila mwizu daYehova Nzambi yawu, kwonti kwawu kuyileja, walala wanoŋa dehi, awufumisha dehi mutunwa twawu.
Tewulaku nsuki jeyi wujinati, wutumbuli mukeŋa hayinaŋanaŋa yankumbu, muloŋa Yehova naleki dehi, nashiyi dehi ikiŋu idi dazuwilayi dehi
Yehova nindi, Muloŋa anyana kaYuda aneli dehi chatama kumesu ami, anashi dehi yishimashima yawu mwitala datenenawu ijina dami kulonda kudijilola.
Anatuŋi yinaŋanaŋa yakuTofweti yekala muchinekineki chamwana kaHinomi, kulonda kwocha anyanawu amayala nawambanda mukesi; chuma chinabulili kuyileja, hela kwinza tuhu kumuchima wami nehi.
Dichi Yehova nindi, Tiyenu, mafuku akenza hiyakatenaku nawa cheŋi nawu, KuTofwetuku; hela nawu, Kuchinekineki chamwana kaHinomuku; ilaŋa akatena nawu, Kuchinekineki chaKujahana; muloŋa muTofweti akela jiike-e, kubula nikwakujiikila.
Nyijimba yawafu awa yakekala mbiji yakudya atuda ahaluzwizu, nawanyama ahamaseki, kwosi niwakayitemunaku.
Henohu munyikala yamuYuda, nimunyikwakwa yamuYerusalema, nakamweneshamu izu dakuzaŋalala, niizu dakutiya kuwaha, niizu dakalemba niizu dansumbuki; muloŋa ituŋa dakabalumuka kwayihembi.
Yehova nindi, Henohu akedisha mafwaha awanyanta jawaYuda, nimafwaha awatulamba twindi, nimafwaha awatupristu, nimafwaha awatuprofwetu, nimafwaha awadiŋi nakushakama muYerusalema, akayiidisha mumajamu awu.
Akayala kumesu etaŋwa, nakakweji, niyileŋaleŋa yamwiwulu yejima, yanakeŋuwu, yanapeshuwu yanalonduwu, yanakeŋakeŋuwu yanadifukwiluwu. Hiyakayikuŋula, hela kuyijiikaku, akekala wushi wahewulu deseki.
Akuchisaka ichi chatama anashaluku, anashalashali mwejima munayihaŋahaŋa dehi akatonda kufwa, hiyakatonda wumiku. Dimu mwanahoshiyi Yehova Wamazaza.
Wakayihosha nawa neyi, Yehova nahoshi nindi,
Ndochu dinu awa antu amuYerusalema anaselumuki hanyima
Hinukushaku matu hinukutiyilila,
Eŋa, munkoloŋa wahaluzwizu weluka yilaaka yindi yamufuukwilawu;
Ndochu mudi nakuhosha ŋahi?
Akwamaana anatiyi nsonyi,
Dichi aŋodijawu nakayinkawu antu acheŋi,
Hanadikatishiyi mwana kawakwetu wamumbanda anakuswishuhu chanti,
Chakoŋeluwu yishimashima atiyili nsonyi, tahindi?
Yehova nindi, Nakayinoŋeshahu shati chikupu.
Tunashakaminidi nzo-o chochichi?
Twatalilili kumwena, aka, hikwenjili kuwahaku,
KuDani kunatiyakani kupwambula
Muloŋa tiyenu, nakatemesha mukachi kenu tupela,
Nidikundejuhu tuhu nayihuŋu iyi!
Tiyenu izu damwana kawantu ami wamumbanda
Chilaaka chakwaŋula chahita dehi,
Nidi nakukata nanochu chanakatishuwu mwana kawakwetu wamumbanda,
MuGileyadi mwosi yihembaku, tahindi?
Neyi mutu wami wadiŋi ijiya damenji,
Neyi nadiŋi nankunka muchinkalampata yashikenaŋawu akwakwenda,
Evulaŋa madimi awu neyi mata awu anyikunji kulonda kutwamba,
Wejima wenu babelenu akwenu mwatuŋa nawu,
Akela iwu nakudimba mukwawu atuŋayi nindi, iwu nakudimba mukwawu atuŋayi nindi,
Híwashakama washakama hakachi kakudimbana;
Dichi Yehova Wamazaza nahoshi nindi,
Idimi dawu himuvu wafwana;
Yehova nindi,
Nukukwata kukudila nakutumpa nansaŋu jamapidi,
Yerusalema nukumubalumuna kwanyilumba nyilumba,
Mukwamaana hinyi kulonda ashinshiki chumichi? Kanwa kaYehova kanahoshi nanyi, kulonda achishimuni? Ituŋa dinanoŋelidi? Dinasukuminidi neyi chinkalampata, mwaka mubuli wakuhitamu?
Yehova nindi, Ochu chanalekuwu nshimbi yami yinashili kumesu awu, nichanabuli kwovwahilawu izu dami, hela kwendamu;
anendi mwaya kuchinchika kwanyichima yawu awenawu, nimwaya aBayali ayilejeluwu ankakulula jawu;
dichi Yehova Wamazaza, Nzambi yaIsarela, nahoshi nindi, Tiyenu, chalala antu awa nakayidiisha mutondu walula, nakayinwisha menji awulembi.
 Nakayimwaŋila mwahita nyunza yabulili kwilukawu wena hela ankakulula jawu. Nakayilondesha mpoku yakabali nichinakayinoŋesha tohu.
Yehova Wamazaza nahoshi nindi,
Akanyakali, akatukwatili mudimu wakutumpa,
Muloŋa muZiyona munatiyakani izu dakutumpa,
Hela chochu, tiyenu izu daYehova enu ambanda,
Muloŋa kufwa kwakandama dehi,
Yehova nindi, Hoshaŋa neyi,
Yehova nindi,
Mukwakudisama adisami nanochu chashinshikayi,
Yehova nindi, Tiyenu, mafuku akenza inakababesha antu ejima aalamishawu dehi, iku saŋa aduwu nawudima wawu;
niaEjipitu, niaYuda, niaEdomi, nianyana kaAmoni, niaMowabi, niatewulaŋa nsuki jawu mumawombu mumawombu, ashakama muchinkalampata. Muloŋa nyunza yejima hiyayidima hohu, niakwamutaŋa waIsarela nawa hiyayidima munyichima yawu.
Enu akwamutaŋa waIsarela, tiyenu izu danahoshiyi Yehova nanenu.
Yehova nindi,
Muloŋa yaaku yanyunza yawantu yakuhemesha.
Awukudekaŋa siliva nawuru
Yidi neyi mutondu wemana heyeŋiyeŋi, hiyahoshaŋaku.
Eyi Yehova, hikwekala wudi neyi eyuku.
Eyi Mwanta wanyunza, wukubula kukutiya eyi woma hinyi?
Wena kwawu adi neyi anyama hohu, asupa;
Kudi siliva yanafumishuwu kuTarashishi yanachiluwu muwubasa,
Yehova kwindi hiNzambi walala;
Tiyenu chimwakayila, kayilenu nenu, Akishi abulili kuleŋa mawulu namaseki, diwu akanoŋela hamaseki nimwishina damawulu.
Yena waleŋeli maseki naŋovu jindi,
Chakuhoshayi izu dindi mumawulu mwikala niipumba damenji,
Antu ejima anabalumuki neyi anyama, hiyeluka chumaku,
Hiyuma yakuhemesha kwayu, himudimu wakudidimba nachu;
Iseka daYakoba hididi neyi yumiyuku;
Eyi washakama mumukala wanakuchikuwu,
Muloŋa Yehova nahoshi nindi,
Iyayami nshona, anankatishi!
Itenti dami adibuwa dehi,
Atubiŋa anabalumuki dehi neyi anyama,
Tiyenu, hikukwinza izu danáwu-náwu,
Eyi Yehova, neluki nami njila yamuntu hiyekala mudi yomwenuku,
Eyi Yehova, mbabeshi, chiŋa dinu mwakuloŋa;
Ichilaku kulendumuka kweyi hadi nyunza yabula kukwiluka,
Izu dakudi Yehova denjili kudi Yeremiya,
nindi, Tiyenu mazu achitiyaŋenu ichi, wuhoshi nawaYuda nawashakama muYerusalema.
Wuyili neyi, Yehova Nzambi yaIsarela nindi, Iyala wukubula kutiya mazu achitiyaŋenu ichi,
chinalejeli ankakulula jenu ifuku dinayifumishili mwituŋa daEjipitu muluteŋu lwachikuŋu, nami, Ovwahilenu izu dami, mwilumu, mwili mwejima munayilejeli kulonda mwikali antu ami, ninami niikali Nzambi yenu,
kulonda nikoleshi kusanyika kunasanyikilili ankakulula jenu, nami niyinki ituŋa datuloŋa twamayeli nawuchi, neyi chimunamoni lelu, iyala wukubula kutiya mazu achitiyaŋenu ichi ekali washiŋewa. Ami hinukwakula nami, Mwomwenomu, eyi Yehova.
Yehova hakuŋila nindi, Bidikaku mazu awa ejima munyikala yamuYuda, nimunyikwakwa yamuYerusalema, neyi, Tiyenu mazu achitiyaŋenu ichi, mwilumu.
Muloŋa ami nayihampumwinini nankashi ankakulula jenu ifuku dinayikandwishili mwituŋa daEjipitu, hampumwine-e nikwifuku dalelu, chakumenekaŋa budidi nakuyihampumwina, nami, Ovwahilenu izu dami.
Hela chochu, hiyovwahilili hela kuteŋelekaku matu awuku, wejima wawu endeli kwawu mwaya kuchinchika kwanyichima yawu yatama. Dichi chinayishikijilili mazu ejima achitiyaŋenu ichi inayilejeli kwila, abulili kwilawu.
Yehova hakuŋila nindi, Chikuchi chanakwatuwu aYuda nawashakama muYerusalema chinatiyakani.
Anafuntili dehi kukuluwaluwa kwaluwilaŋawu ankakulula jawu alekelaŋa kutiya mazu ami, analondeli dehi mwaya akishi kulonda kuyipesha. Mutaŋa waIsarela namutaŋa waYuda anajahi dehi chitiyaŋenu chami chinatiyaŋeni nawankakulula jawu.
Dichi Yehova nahoshi nindi, Tiyenu, nukuyiletela yakala, akakaŋanya kuyileya. Akambilela, ilaŋa ami hinakayitiyililaku.
Henohu nyikala yamuYuda nawashakama muYerusalema akaya nakubilela akishi ochelelaŋawu insensi; ilaŋa hiyakayamwina nihanti mwifuku dakamonawu yakalaku.
Muloŋa eyi Yuda, mwáshikila nyikala yeyi dimu mwashikila niakishi eyi; mwáshikila nyikwakwa yamuYerusalema dimu nawa mumunatuŋili tumeŋa twachuma chikweti ninsonyi, twotumeŋa twakwochela Bayali insensi.
Dichi bayi wuyilombelela antu awa hela kuyikanjikila izu dakubilela, hela dakuyilombelelaku, muloŋa hakamonawu yakala hiyakabilela kudami, ami kwami hinakayitiyaku.
Wami nákeŋa wukwetidi nawa mwitala dami?
Yehova wakutumbili ijina nindi,
Muloŋa Yehova Wamazaza wakutùmbili nakushimwini dehi yakala, nanoyu yakala yanadikokeluwu akwamutaŋa waIsarela nawakwamutaŋa waYuda, hananvulokuwu kulonda nizuwi nainsensi yanashitiluwu Bayali.
Yehova waŋilukishilumu, ninami hinukuchiluka; hiwukunleja niyelilaŋawu.
Ami nadiŋi neyi kana kamukoku kadiwundila nzo-o kadi nakutwalawu nakujaha. Hinelukili nami adi nakunkasila yuma yatamaku, nawu, Tukisaŋanenu mutondu kumu nanyikabu yawu, tumufumishuhu afumi mwituŋa dawamomi, kulonda abuli kwanuka nawa cheŋi ijina dindi.
Ilaŋa eyi Yehova Wamazaza wasompeshaŋa chaloŋa,
Dichi Yehova nateni dehi antu akuAnatoti anafwili kunjaha, adi nakwila nawu, Bayi wakaprofwetaŋa mwijina daYehovaku wakenza kafwila kuchikasa chetu.
Dichi Yehova Wamazaza nindi, Tiyenu, nukuyibabesha; anyikwenzi akafwa nampoku yakabali; anyanawu amayala nawambanda akafwa nanzala;
hikwakashala mwinawu niwumuku, muloŋa ami nakaletela antu akuAnatoti yuma yakala, kafwampi wowu mwaka wakuyibabesha.
Eyi Yehova, chinakutopekaŋa nakutopekaŋa tuhu,
Wunayitùmbi dehi kweyi, eŋa, anashimati dehi ninyiji;
Hakwila eyi Yehova waŋiluka kweyi;
Ituŋa didishonaŋa tuhu,
Wuzeya nalufuchi lwakutemuka nawakwakwenda hamaseki,
Muloŋa hela anakweyi, niakwamutaŋa watata yeyi,
Kwitala dami nalekuku dehi, wuswana wami nawushiyi dehi.
Wuswana wami wunambalumukili dehi neyi mutupa wamumpata,
Dichi wuswana wami wambalumukila dehi neyi kada kamansamansa kakwatanaŋa, tahindi?
Atubiŋa amavulu anakisaŋani dehi itempa dami danyivinyu,
Anadibalumuni dehi kwamahembi hohu;
Akwakupuupa anenzi dehi
Kudima anadimi tidiku, anaaŋuli nyiŋa;
Akwetu twadikuma nawu átama ejima ákunkaŋa kuwuswana wunaswanishi antu ami aIsarela, Yehova nayiteni chakuyizuwila nindi, Tiyenu, nakayibwita mwituŋa dawu, niakwamutaŋa waYuda nakayibwita mukachi kawu.
Chinakela nayibwiti dehi, nakafunta cheŋi nakuyitiyila wushona; nakayileta cheŋi, iwu kuwuswana windi, iwu kuwuswana windi, iwu kumpata yindi, iwu kumpata yindi.
Chakadizawu chachiwahi mwelaŋawu antu ami mwakusanyika ijina dami, nakwila nawu, Chahandayi Yehova kwaamu, neyi china chalejeluwu antu ami kusanyika Bayali, henohu nakayituŋisha mukachi kawantu ami.
Ilaŋa neyi kwonti kwawu kutiya, munza owu nakawubwita, kubwita kwakukisaŋana. Dimu mwanahoshiyi Yehova.
Yehova waŋilili nindi, Yaku wakalandi muya wehina dadiwahi, wakawuvwali mumbunda yeyi, bayi wakawisha mumenjuku.
Dichi nalandili muya mwomwaya izu daYehova, nawuvweli mumbunda yami.
Izu daYehova denjili kudami kamuchiyedi,
nindi, Nonaku muya wuwunalandi wudi mumbunda yeyi, wunyamuki, wuyi kuYufurati, wakawusweki mumpaku yelola.
Dichi nayili, nawuswekeli kuYufurati mwomwanlejeliyi Yehova.
Chimwelili munahiti dehi mafuku amavulu, Yehova hakuŋila nindi, Nyamukaku, wuyi kuYufurati, wakanoni muya wuna wunakulejeli kusweka kwenoku. 
Hinukuya kuYufurati, hinukupunda, hinukunona muya kunawuswekeli; kutala muya watama dehi, hiwukweti nawa cheŋi mudimuku.
Izu daYehova hidikwinza kudami,
nindi, Yehova nahoshi nindi, Dimu nukutamishila wanta wanadinkuwu aYuda, niwanta weneni wanadinkuwu aIsarela.
Antu awa atama álekaŋa kutiya mazu ami, éndaŋa mukuchinchika kwanyichima yawu, ánalondeli mwaya akishi akayipeshi nakudifukula kudi wena, akekala neyi muya iwu wakadi nimudimu.
Yehova nindi, chalamata muya mumbunda yamuntu, dimu munalamatishi akwamutaŋa waIsarela ejima, niakwamutaŋa waYuda ejima anlamati ami, kulonda ekali antu ami ejina, akushimeka, alubanji; ilaŋa wena kwonti kwawu kutiya.
Dichi kahoshi nawu izu idi, neyi, Yehova Nzambi yaIsarela nahoshi nindi, Nswaha jejima jakenzala navinyu; wena akakwila nawu, Ochu chakenzala nswaha jejima navinyu tunabuli kwilukamu?
Henohu wakayila neyi, Yehova nahoshi nindi, Antu ejima ashakama mwituŋidi, wowu anyanta ashakama hetanda daDavidi dawanta, niatupristu, niatuprofwetu, niantu ejima ashakama muYerusalema nakayinzesha mbe-e nakusheta.
Yehova nindi, Nukwila nikwata iwu nijipula nachu mukwawu, nikwata atata jawantu nijipula nachu anyana. Hinukutiya luwi, hela kwanakena, hela kutiya wushona wakuleka kuyijilumunaku.
Tiyenu, shenu matu enu kunu;
Mulemeshenu Yehova Nzambi yenu
Neyi kwonti kwenu kuchitiya,
Kamwili mwanta nimama yamwanta neyi,
Nyikala yakukabeta kakuchidiilu ayenzela dehi,
Fumbulenu mesu mutali ákwinza kukabeta kakuchimunswa;
Chakabalumunayi ádiŋi amabwambu jeyi hiyakwikala anyanta jeyi, wakahosha neyidi?
Neyi wakahosha mumuchima weyi neyi,
KaEtiyopiya watweshaŋa kubalumuna ikowa dindi?
Dichi nakayipalaŋesha mwa-mwa,
Yehova nindi, Dimu nakusakwila dehi nachinjikijilu,
Dichi nawa chinakakuvuulila mahineyi, eyi aweni wutalaŋa,
Yishimashima yeyi nayimoni dehi,
Izu daYehova dakutena chaaŋa, denjili kudi Yeremiya.
Yuda hakuneŋa,
Ayilolu jawu hiyakutemesha anyana kumenji;
Akwakudima hiyakutiya nsonyi,
Eŋa, mukaji wankayi wudi mumpata chakusemayi,
Ayimbulu amwisaŋa hiyakwimana hayinaŋanaŋa yankumbu,
Eyi Yehova, hela kuluwaluwa kwetu kudi nakutushimuna wunsahu wakututanyisha,
Yeyi chikuhwelela chawaIsarela, yeyi chamwinu chawu chamumwaka wayihuŋu,
Wukwikaliladi neyi iyala nakumini dakudihayamina,
Yehova nahoshi nawantu awa, nindi,
Yehova hakuŋila nindi, Bayi wulombela antu awa, neyi amoni kuwahaku.
Chakujiŋawu nanzala hinukutiya nyiteti yawuku. Chakulambulawu nyilambu yakushita, ninyilambu yawuŋa, hinakayitiya kuwahaku. Nukuyinoŋesha kwami nampoku yakabali ninzala, niyipupu.
Hinukwila nami, Ala Mwanta Yehova! Tiya, atuprofwetu adi nakuyila nawu, Himwakamona mpoku yakabaluku, hela nzala himwakayitiyaku. Nawu ami Yehova nakayinkaŋa kumwena kwalala kwokwenakunu.
Yehova hakuŋila nindi, Atuprofwetu adi nakuprofweta yakutwamba mwijina dami. Hinayitemesheli kwamuku, hela kuyileja hinayilejeli kwamuku, hela kuhosha hinahosheli nawuku. Adi nakuyiprofwetela chimwenu chakutwamba, chakuhoŋa, chuma chamukunkulwayi, kudimbana kwamunyichima yawu awenawu.
Tiyenu chuma chanateneniyi Yehova atuprofwetu aprofwetaŋa mwijina dami, ákubula kutemesha kudami, ádi nakwila nawu, Mpoku yakabali nanzala hiyakekala mwituŋa dinuku; nindi, Mpoku yakabali nanzala yoyakanoŋawu nachu wena atuprofwetu owu.
Antu adi nakuprofwetelawu akayumbila munyikwakwa yamuYerusalema nansaŋu yanzala nampoku yakabali, hiyakamona kuyijiikaku, hela wena, hela aŋodijawu, hela anyanawu amayala, hela anyanawu awambanda; muloŋa ami nakayiichila kutama kwawu awenawu.
Tiya izu diwakayila, kayili neyi,
Nami niidiki mumpata,
AYuda wunayileki dehi chikupu, tahindi?
Eyi Yehova tuneteji kutama kwetu nikuluwa kwawankakulula jetu,
Bayi wutuumbaku, toŋaku ijina deyi.
Kuyuma yakuhemesha yanyunza yawantu kudi chanokeshaŋa nvula?
Yehova hakuŋila nindi, Hela neyi Mosi naSamweli akwimana kumesu ami, hinukutwesha kutalisha muchima wami kudi antu awaku. Yihaŋi kumesu ami, afumuku.
Chakakwilawu nawu, Tufumuku tuyi kudihi? wakayileja neyi, Yehova nindi,
Yehova nindi, Nukuyitoŋwela nyichidi yiwana, wumu wampoku yakabali kulonda kujahana, wumu wawatuwa kulonda kutabolaŋa, wumu wawatuda ahaluzwizu, wumu wawanyama amumpata, kulonda kudyaŋa nakukisaŋanaŋa.
Nukuyizukumonaŋa mwahita mawanta ahanu hamaseki ejima, muloŋa waManase mwana kaHezekiya mwanta wawaYuda, nayuma yakoŋeliyi muYerusalema.
Eyi Yerusalema, wukukutiyila luwi hinyi?
Yehova nindi, Wunanleki dehi,
Nayipepi dehi nalwalu muyisu yampwembu jamwituŋa.
Amfwila jawu awambanda anasweji kunvulila kubadika wusekulula wakukaluŋalwiji.
Mumbanda wavwala anyana atanu nayedi hakuzeelazeela;
Iyayami nshona,
Yehova nindi,
Muntu atweshi kukotola chikuŋu,
Nimaheteyi, niyuma yeyi yalema wuseya
Nukuyihitisha hamu nawayilumbu jenu
Eyi Yehova yeyi weluka.
 Mazu eyi ayiweni, ninami nayidiili.
Hinashakamini muchipompelu chawakwakuzaŋajalaku,
Kukata kwami kwayeŋelaŋadi chakadi kumwena?
Dichi Yehova nahoshi nindi,
Nakakubalumuna kudi antu awa kwikala mpwembu yawuneŋu yakuhatisha.
Nakakupulwishaŋa kudi atama;
Izu daYehova denjili nawa kudami,
nindi, Bayi wusumbulaku, bayi wakavwalila mwenamunu anyana amayala hela awambandaku.
Muloŋa Yehova nateni dehi anyana amayala nawanyana awambanda akuvwalikila mwenamunu, niamama jawu akuyivwala, niatata jawu akuyivwala mwituŋa dinu,
nindi, Akafwa kufwa kwakala nankashi. Hiyakayidila, hela kuyijiikaku. Akekala neyi tuji hewulu deseki. Akayinoŋesha nampoku yakabali nanzala. Nyijimba yanyifu yakekala mbiji yawatuda ahaluzwizu nawanyama ahamaseki.
Muloŋa Yehova nahoshi nindi, Bayi wiŋila mwitala dadi nakudililawu mufuku, hela kuyidila hela kudihuŋisha kumutu nansaŋu yawuku; muloŋa ami nafumishi dehi kumwena kudi antu awa, niluwi niwushona. Dimu mwanahoshiyi Yehova.
Nialema niakadi kulema akafwila mwituŋa dinu. Hiyakayijiikaku, hiyakayidila kudi antuku, hiyakadichaataku, hiyakayitewilaku.
Antu hiyakayihumwina mankendi akudila nachu kulonda kuyikundeja nawa afu jawuku; antu hiyakayinwisha lupasa lwakuyikundeja nachu hakufwa kwawatata jawu hela amama jawuku.
Bayi wiŋila mwitala dachawija nakushakama nawu nakudya nakunwaku.
Muloŋa Yehova Wamazaza, Nzambi yaIsarela, nahoshi nindi, Tiyenu, izu dakuzaŋajala niizu dakutiya kuwaha, niizu dansumbuli niizu dansumbuki, nakayimwenesha mwenamunu, mesu enu atalaŋa, mumafuku enu.
Chakela neyi wunaleji dehi antu awa mazu awa ejima, niwena anakwili dehi nawu, Yehova natutenenidi yuma yejimiyi yasweja kutama? Indi kuluwa kwetu kwanka? Indi nshidi yetu yanka yitunamuputoli Yehova Nzambi yetu?
eyi hiwakayila neyi, Yehova nindi, Chinafumi hakunleka kudi ankakulula jenu, hiyakwenda mwayaŋa akishi, hiyakuyipesha hiyakudifukula kudi wena, hiyakunlekami nakubula kuhemba nshimbi yami.
Enu munabadiki ankakulula jenu kukoŋa chatama; tala ntahi chimukwenda wejima wenu mwaya kuchinchika kwanyichima yenu yatama, kulonda mubuli kutiyilila kudami.
Dichi nakayinata mwituŋidi, nakayinatila mwituŋa dimwabula kwiluka, hela enu hela ankakulula jenu. Kwenoku mwakapeshaŋa akishi nimwaana niwufuku, muloŋa ami hinakayimwekeshela wuselewaku.
Yehova nindi, Tiyenu dinu, kwakenza mafuku akabula kuhoshawu cheŋi nawu, Chahandayi Yehova wafumishili anyana kaIsarela mwituŋa daEjipitu;
ilaŋa akela nawu, Chahandayi Yehova wafumishili anyana kaIsarela mwituŋa dakukabeta kakuchimunswa nimumatuŋa ejima ayihaŋililiyi. Nakayileta cheŋi mwituŋa dawu dinenkeli ankakulula jawu.
Tiyenu, Yehova nindi, Ami nakatambeka akwakulowa anshi amavulu, akayilowa. Nakalondeshamu ayibinda amavulu, akayizombazomba kumpidi jamaneni jejima, nikumpidi janyanya jejima, nimumpaku jamumalola.
Muloŋa mesu ami adi munjila jawu jejima. Hiyanabatami kumesu amuku, nikuluwa kwawu hikwajindika kumesu amuku.
Nakasambila kuyifwetesha kuluwa kwawu nanshidi yawu kayedi, muloŋa anatamishi ituŋa dami nanyijimba yayuma yawu yikweti niwuzondu, anenzeshi wuswana wami mbe-e nayishimashima yawu.
Eyi Yehova, ŋovu jami, munadikaŋila,
Muntu adisoŋeli ankishi tahindi?
Dichi tiyenu, nakayilukisha,
Nshidi yawaYuda anayisoneki nansonekesu yachikuŋu nansa yadayamoni.
Iku anyanawu adi nakwanuka
Eyi mpidi yami yidi mumpata,
Hakwila eyi, yeyi aweni kwaamu,
Yehova nahoshi nindi,
Muloŋa yena wakekala neyi kamusasachi kamuchinkalampata,
Muntu wakuhwelela Yehova,
Muloŋa yena wakekala neyi mutondu wakutumba kumenji,
 Muchima wasweja kudimbana,
Ami Yehova yami nasandujolaŋa mumuchima,
Chakuŋulaŋayi ŋwadi anyana akadi kuteta yena,
Itanda dawanta dalema,
Eyi Yehova, chikuhwelela chawaIsarela,
Ŋuuki eyi Yehova, nakakola.
Muloŋa adi nakuŋila nawu,
Ami kwami hinanyakali kufuma kuwubiŋa wamunyima yeyuku;
Bayi wikala mukwakumfwisha mutentuku.
Ánkabishaŋa atiyi nsonyi,
Yehova hakuŋila nindi, Yaku wakemani muchisu champwembu yawanyana kawantu ami, cheŋililaŋawu anyanta awaYuda, chochedikilaŋawu nawa, nimuyisu yejima yampwembu yaYerusalema;
wakayili neyi, Enu anyanta awaYuda, ninenu aYuda ejima, ninenu ejima mwashakama muYerusalema, mweŋililaŋa muyisu iyi, tiyenu izu daYehova;
Yehova nahoshi nindi. Babalenu, kusenda yisenda hefuku daSabata hela kuyiŋija muyisu yampwembu yaYerusalema, chinjila.
Kwidisha yisenda mumatalenu hefuku daSabata, hela kukoŋa mudimu, chinjila. Chiŋa mujilikaŋa ifuku daSabata mwomunalejeli ankakulula jenu.
Ilaŋa wena kutiya, hela kuteŋelekaku matu awu nehi, achinchikishili kwawu nshiŋu jawu kulonda abuli kutiya, abuli kuyifumba.
Yehova nindi, Neyi mwakatiyilila chachiwahi kudami nakubula kwiŋija yisenda muyisu yampwembu yamukaliwu hefuku daSabata, himukujilika ifuku daSabata, nikukoŋelamu nyidimu nehi,
muyisu yampwembu yamukala iwu mwakeŋilaŋa anyanta nawatulamba, akashakama hetanda daDavidi dawanta, akendela mumakálu nihatuwalu, niwena niatulamba twawu, nawaYuda niashakama muYerusalema, nimukaliwu wakashakama hayanyaka.
Akafuma munyikala yamuYuda, nikwatuŋatuŋawu kwakwihi naYerusalema, nimwituŋa daBenjamini, nikunkulu, nikumapidi, nikukabeta kakuchidiilu akaletaleta nyilambu yakushita, niyimuna yakuketulaŋa, ninyilambu yawuŋa, niinsensi, akaletaleta niyakusakilila nachu, kwitala daYehova.
Neyi kwonti kwenu kutiyilila kudami chakujilika ifuku daSabata, mubuli kusenda yisenda nakwiŋila nayu muyisu yampwembu yaYerusalema hefuku daSabata, ami nakabutula kesi muyisu yamukala iwu, kakadya matala amuYerusalema amaneni amawahi, hikakajimaku.
Izu dakufuma kudi Yehova denjili kudi Yeremiya,
nindi, Nyamukaku wukunkumuki kwitala dakaŋemi, nakakutiyishiluku mazu ami. 
Hinukukunkumuka kwitala dakaŋemi, kumuwana wudi nakukoŋa mudimu windi hambuŋa.
Chuma chewumba chadiŋi nakuwumbayi chichatamini mumakasa ayena kaŋemi, hakuchiwumba chuma chacheŋi mwomwatiyiliyi kaŋemi kuwaha kuwumba.
Izu daYehova hidikwinza kudami,
nindi, Enu akwamutaŋa waIsarela, ami nikaŋanyi kuyila mwaneliyi kaŋemi iwu? Dimu mwanahoshiyi Yehova. Tiyenu, chekalaŋa iwumba muchikasa chakaŋemi, dichi chimudenu muchikasa chami, enu akwamutaŋa waIsarela.
Hampinji yinakahosha jakubwita nikuhumuna nikujilumuna hela munza hela wanta;
neyi munzowu wunateni wakabalumuka nakuleka yuma yawu yatama, ami nakabalumuka nakuleka yuma yatama yinatoŋojokeli kuwukoŋa.
Hampinji yinakatena jakutuŋa nikutùmba munza hela wanta,
neyi wukwila yuma yatama kumesu ami nakubula kwovwahila izu dami, ami nakabalumuka nakuleka yuma yayiwahi yinateneni kuwukoŋa.
Ichi dinu kahoshi nawaYuda, nawashakama muYerusalema, neyi, Yehova nahoshi nindi, Tiyenu, nidi nakuyituŋila yatama, nidi nakuyikasakasila chuma chakuyikasila. Funtenumu munjila jenu jatama wejima wenu, wahishenu njila jenu niyuma yimwelaŋa.
Wena hiyakwila nawu, Hawuhandilu hosi, tukukumina dakwenda mwaya yuma yitunakasakasi, tukukumina dakwila mwaya kuchinchika kwanyichima yetu yatama wejima wetu.
Dichi Yehova nahoshi nindi,
Nvula yachishika yitooka yakuLebanoni yikaŋanyi kwikala hamalola indi mafuku ejima?
Antu ami ananlalameni dehi kwawu,
Mwaka abalumuni ituŋa dawu diikali dakuhayama antu,
Nakayipalaŋesha kumesu achilumbu neyi nampepela yakumusela;
Hiyakwila nawu, Tuyenu twakamukasakasili Yeremiya yuma yakumukasila; muloŋa nshimbi hiyakanoŋela kudi kapristuku, hela mpúŋa kudi mukwamaana, hela izu kudi kaprofwetuku. Tuyenu tumwetenu nedimi, bayi tusha muchima kwizu dindi nidimuku.
Eyi Yehova, shaku muchima kudami,
Hayayiwahi alubwiluhu yatama?
Dichi inkaku anyanawu munzala,
Chiwakayiletela chendu chakuyikasumwisha mumatalawu mwakatiyakani nyiteti,
Hela chochu eyi Yehova,
Yehova wahosheli nindi, Yaku wakalandi nsaba yewumba yakwema kudi kaŋemi, wakatambiki akulumpi awantu, niakulumpi awatupristu,
wakediki, wakayi kuchinekineki chamwana kaHinomi chidi kuwiŋililu wakuchisu champwembu chaHarisiti, wakashimuni kwenoku mazu inakakuleja.
Wakeli neyi, Enu anyanta awaYuda, ninenu mwashakama muYerusalema, tiyenu izu daYehova; Yehova Wamazaza, Nzambi yaIsarela, nahoshi nindi, Tiyenu, henahanu nakaletelahu yatama, yakwila muntu chakuyitiyayi mumatu indi mwakashoma.
Muloŋa wena ananleki dehi, hanu anabalumunuhu dehi neyi kwiji hawenyi, anocheluhu akishi insensi, akishi abulili kwilukawu wena, hela ankakulula jawu, hela anyanta jawaYuda; anenzeshuhu dehi mashi awantu akadi nyiloŋa;
anatuŋi dehi yinaŋanaŋa yaBayali kulonda kwocha anyanawu amayala mukesi, ekali nyilambu yakumushitila Bayali; chuma chinabulili kuyileja, hela kuchitena, chabulili kwinza nikumuchima wami.
Dichi dinu tiyenu, Yehova nindi, Kwakenza mafuku akabula kutenawu hanu nawu, HaTofweti, hela nawu, Hachinekineki chamwana kaHinomi, ilaŋa akatena nawu, Hachinekineki chaKujahila.
Mpúŋa jakwatiluwu aYuda nawakwaYerusalema nakajimwaŋila hanu; nakayidimbwisha nampoku yakabali kumesu awayilumbu jawu, nikudi antu akukeŋa kuyijaha; nyijimba yanyifu yawu nakayinka atuda ahaluzwizu nianyama ahamaseki, yakekali mbiji yakudya.
Mukaliwu nakawubalumuna wikali wakuhayamewa niwakuyiŋilewaŋa, antu ejima akahitaŋaku akahayama, akayiŋila nansaŋu jayipupu yawu yejima.
Nakayidiisha mbiji jawanyanawu amayala, nimbiji jawanyanawu awambanda, wejima wawu akadya mbiji jawamabwambu jawu, nakukuchika kwakayikuchikawu, nikukala kwakayimweshawu kudi ayilumbu jawu akakeŋa kuyijaha.
Henohu wakafumpa nsaba kumesu awantu wakaya nawu,
wakayili neyi, Yehova Wamazaza nahoshi nindi, Chenichi dichi nakafumpa antu awa nimukaliwu, neyi chafumpaŋawu nsaba yakaŋemi yakaŋanyaŋawu kunuŋa cheŋi; akajiika antu muTofweti, jiike-e kwakakaŋanya nikwakuyijiikila.
Yehova nindi, Tiyenu chinakela henahanu, chinakayila ashakamahu, mukaliwu nakawila neyi Tofweti;
matala amuYerusalema, nimatala awanyanta awaYuda anatamishuwu, wowu matala ejima akweti ntùŋu janocheluwu yileŋaleŋa yamwiwulu yejima insensi, janahuŋunwinuwu akishi nyilambu yakuhuŋununa, akekala neyi hanu haTofweti.
Yeremiya hakufuma kuTofweti kwamutemesheluwu kudi Yehova nakuprofweta, hakwimana muchipaŋu chakwitala daYehova,
hakuyila antu ejima nindi, Yehova Wamazaza, Nzambi yaIsarela, nahoshi nindi, Tiyenu, ŋandiyi ninyikala yayu yejima nakayiletela yuma yatama yejima yinayiteneni, nanochu chachinchikishiluwu nshiŋu jawu kulonda abuli kutiya mazu ami.
Mwana kakapristu Imeri Pashuri wadiŋi mukulumpi wawakwakutala itala daYehova, hakutiya chakuprofwetayi Yeremiya yumiyi.
Pashuri hakumweta kaprofwetu Yeremiya, hakumusha mumpompa jadiŋi muchisu chaBenjamini champwembu chakundundamu, chamwitala daYehova.
Chikunachi Pashuri hakufumisha Yeremiya mumpompa. Yeremiya hakumwila nindi, Yehova hanakutumbi ijina deyi nindi, Yeyi Pashuruku; ilaŋa nindi, Yeyi Magori Misabibi. (mutentu niniku niniku)
Muloŋa Yehova nahoshi nindi, Tiya, nukukubalumuna kwikala wakufwa mutentu nineyi niamabwambu jeyi ejima, akafwa kumpoku yakabali yawayilumbu jawu, wakachimona namesu eyi. AYuda ejima nakayinka kudi mwanta wakuBabiloni, wakayitwala kuBabiloni muwunkoli, wakayijaha nampoku yakabali.
Maheta amukaliwu ejima, niyakulunjikahu yejima, niyuma yawu yalema wuseya yejima, eŋa, yuma yawanyanta awaYuda yalema wuseya yejima, ami nakayinka kudi ayilumbu jawu, akayibuwa, akayikwata, akayitwala kuBabiloni.
Nineyi Pashuri, niantu ejima ashakama mwitala deyi, mwakaya muwunkoli. Eyi wakashika kuBabiloni, diku kuwakafwila, akakujiika kwenoku, nineyi niamabwambu jeyi ejima iwaprofwetelaŋa chakutwamba.
Eyi Yehova wunandimbi dehi kweyi,
Kuhosha kwami kwakudila hohu,
Neyi nukwila nami, Hinukumutenaku,
Muloŋa ami natiyi chakuntuŋulawu kudi antu amavulu,
Ilaŋa Yehova wudi nanami neyi chilobu akutiyawu woma.
Eyi Yehova Wamazaza, wesekaŋa aloŋa,
Mwimbilenu Yehova tumina, muhamekenu Yehova,
Ifuku dinavwalikili diikali dashiŋewa.
Muntu waleteli nsaŋu kudi tata yami, nindi,
Yena muntu owu ekali neyi nyikala yamwaŋiliyi Yehova
Nanochu chabuliliyi kunjahila mwivumu,
Indi ami nedikililidi mwivumu nimonaŋa kukabakana nayihuŋu,
Izu denjili kudi Yeremiya dakufuma kudi Yehova, helili mwanta Zedekiya namutemesheli dehi mwana kaMalikiya Pashuri, nimwana kakapristu Mayaseya Zefwaniya,
hiyakumwila nawu, Twihwili mwani, kudi Yehova, muloŋa mwanta wakuBabiloni Nebukaneza hakulwa nanetu, wamba kela Yehova wakatwila mwaya nyidimu yindi yakuhayama yejima, kulonda Nebukaneza atufumi.
Yeremiya hakuyila nindi, Tiyenu chimwakamwila Zedekiya.
Mwakamwila nenu, Yehova Nzambi yaIsarela nahoshi nindi, Tiyenu, yuma yakulwa nachu njita yidi mumakasenu, yimudi nakulwa nachu namwanta wakuBabiloni, nawaKaladeya anayikuchiki kunzi yampwembu, nakayibalumuna yakatala hanyima, niwenawa antu nakayipompesha mukachi kamukala wunu.
Ninami aweni Yehova nakalwa nanenu nachikasa chakwolola, nachikasa chaŋovu, chakuzuwa hohu nikulendumuka, nindombu yasweja.
Áshakama mumukala iwu nakayeta niantu nianyama; akafwa nachipupu cheneni.
Yehova nindi, kulondela henaha mwanta wawaYuda Zedekiya, niambuŋindi, niantu akashala mumukala ákabula kufwa nachipupu, nampoku yakabali, ninzala, nakayinka kudi mwanta wakuBabiloni Nebukaneza, nikudi ayilumbu jawu, nikudi akukeŋa kuyijaha. Wakayitapa nawumwemu wampoku yakabali. Hakayanakenaku, hakatiya luwi, hela wushonaku.
Eyi wakayila antu awa neyi, Yehova nahoshi nindi, Tiyenu, hinukuyishila kumesu enu ninjila yawumi ninjila yakufwa.
Wákashakama mumukala wunu wakafwa nampoku yakabali, nanzala, nichipupu; ilaŋa wákafumamu, wákaya nakudimbukila kudi aKaladeya adi nakuyikuchika, wakahanda, niwumi windi wakekala neyi chuma chakupuupa kunjita.
Muloŋa mukala iwu nawiti mesu akuwukoŋa chatama, bayi akuwukoŋa chachiwahuku. Dimu mwanahoshiyi Yehova. Nindi, Akawinka kudi mwanta wakuBabiloni, wakawocha nakesi.
Tiyenu izu daYehova dakutena mutaŋa wamwanta wawaYuda.
Yehova nahoshi nindi, Enu akwamutaŋa waDavidi,
Yehova nindi, Eyi washakama muchinekineki,
Yehova nindi, Ami nakayibabesha mwaya nyikabu yayuma yimwelaŋa;
Yehova nahoshi nindi, Kunkumukaku kwitala damwanta wawaYuda wakahosheluku izu idi.
Wakeli neyi, Eyi mwanta wawaYuda washakama hetanda daDavidi dawanta, nineyi, niambuŋeyi, niantu eyi eŋilaŋa kuyisu iyi, tiyenu izu daYehova.
Yehova nahoshi nindi, Ilenu mwawuhaku nakuloŋa, mwakapulwishaŋa anabuwuwu kudi akwakuyikabisha; nimwenyi, ninshona, nimfwila wamumbanda bayi mwakayitamisha hela kuyikoŋa jandombuku, bayi mupwekesha hela mashi akadi muloŋa mwenamunuku.
Muloŋa neyi chalala mwakela chumichi, kuyisu yetalidi kwamba keŋilaŋa anyanta ashakamaŋa hetanda daDavidi dawanta, akendelaŋa nimumakálu, nihatuwalu, niwena niambuŋawu niantu awu.
Kwinza neyi mwakabula kwovwahila mazu awa, Yehova nindi, Ami nadisanyiki dehi ami aweni nami, Italidi dakabalumuka chihembi.
Muloŋa Yehova nateni dehi mutaŋa wamwanta wawaYuda, nindi,
Nakakuloŋeshela akwakukujilumuna,
Nyunza yayivulu yakahita kumukaliwu, akahosha, iwu nakumwila mukwawu nindi, Yehova nakoŋelidi mukaliwu weneni chenichi?
Akadakula nawu, Muloŋa alekeli chitiyaŋenu chaYehova Nzambi yawu, hiyakudifukula kudi akishi, hiyakuyipesha.
Bayi mudila mufu hela kudihuŋa kumutuku.
Muloŋa Yehova nateni Shalumi (diyi Yehowahazi) mwana kaYosiya, mwanta wawaYuda, waswanini tata yindi Yosiya, wédikili mwenamunu hakuya, nindi, Hakafunta cheŋi munuku;
 muloŋa wakafwila kwokwenakuna kwanamutwaluwu muwunkoli, ituŋa dinu hakadimona cheŋuku.
Yayo muntu wukutuŋa itala dindi nakuheŋa,
Wukwila nindi, Nukutuŋa itala dami deneni,
Muwanta wakashakaminamu nanochu chiwafwila kuvulisha nyisida kubadika akwenu tahindi?
Yena kwindi wasompelaŋa nyiloŋa yawatuzweŋi nawabula yuma;
Ilaŋa mesu eyeyi, nimuchima weyeyi hiwukweti mudimu wacheŋuku chiŋa lwolwisu lweyi,
Dichi Yehova nateni dehi Yehoyakimi mwana kaYosiya mwanta wawaYuda nindi,
Akamujiika neyi chajiikaŋawu chimbulu,
Kandukaku kuLebanoni, wukaluki nyiteti;
Hiwashakaminaŋa nakuluŋa nahosheli neyi,
Atubiŋa tweyi ejima akayidiisha mpepela,
Eyi washakama muLebanoni,
Yehova nindi, Ichi nahandichi kwaamu, hela eyi Koniya mwana kaYehoyakimi mwanta wawaYuda, neyi wadiŋi kazeya kakuchikasa chami chachidiilu, nadi kukutomonaku tuhu kwami;
nadi kukwinka kudi wena akukeŋa kukujaha, nikudi wena watiya woma, kwokudi mwanta wakuBabiloni Nebukaneza, nikudi aKaladeya.
Nineyi nimama yeyi wakuvweli, nakayinatila mwituŋa dacheŋi dimwabulili kusemukila, kwoku mwakafwila.
Hakwila kwituŋa datiyilaŋawu chipepa chakufuntaku hiyakafunta kwoku.
Yeniwu iyala Koniya hinsaba yadiwulawu yafumpika dehi, tahindi?
Eyi iseki, iseki, iseki,
Yehova nindi,
Yehova nindi, Yayo, O yihuŋu yikukeŋa kumonawu atubiŋa ajilumunaŋa, apalaŋeshaŋa nyikoku yahawudiilu wanyikoku yami!
Dichi Yehova, Nzambi yaIsarela, nateni atubiŋa adiishaŋa antu ami nindi, Munapalaŋeshi mukanka wami wanyikoku, munayihaŋi, himunayi nakuyitalaku. Yehova nindi, Tiyenu, nakayishikijila kutama kwayuma yimwelaŋa.
Áhamukanka wami wanyikoku anashalashali, nakayikuŋula mumatuŋa ejima munayitemwinini, nakayileta cheŋi kumayindawu; akasemununa, akavula.
Nakayishila atubiŋa akayidiishaŋa. Hiyakatiya cheŋi woma hela kwakamaku. Hikwakabula wumuku. Dimu mwanahoshiyi Yehova.
Yehova nindi,
Mumafuku indi dimu mwakaamwinewa aYuda,
Dichi Yehova nindi, Tiyenu, kwakenza mafuku akabula kuhoshawu cheŋi nawu, Chahandayi Yehova kwaamu, Yehova wakandwishili anyana kaIsarela mwituŋa daEjipitu.
Ilaŋa akela nawu, Chahandayi Yehova kwaamu, Yehova wakandwishili akwamutaŋa waIsarela, wáyilombweli chakuyifumisha mwituŋa dakukabeta kakuchimunswa, nimumatuŋa ejima munayitemwinini; akashakama mwituŋa dawu awenawu.
Nsaŋu yawatuprofwetu.
Yehova nindi, Muloŋa ituŋa denzala dehi yivumbi,
Muloŋa niatuprofwetu, niatupristu, ajilola dehi.
Yehova nindi,
Mudi atuprofwetu akuSamariya namonumu wusupi.
Mudi atuprofwetu amuYerusalema nawa namonumu chuma chamajilu.
Dichi Yehova Wamazaza nateni atuprofwetu, nindi,
Yehova Wamazaza nahoshi nindi,
Mafuku ejima ayilejaŋa antu andiwulaŋa nawu,
Nemani hampúŋa yaYehova
Tiyenu, mpepela yaYehova yeneni yinediki dehi kwokulendumuka kwindi,
Kuzuwa kwaYehova hikwakafunta mwokuku,
Atuprofwetu awa ami hinayitemesheluku,
Ilaŋa neyi emeni hampúŋa yami,
Yehova nindi, Ami niNzambi wakwakwihi,
Yehova nindi,
Ami natiyi mwanahoshuwu atuprofwetu aprofwetaŋa yakutwamba mwijina dami, nawu, Ami naloti, naloti.
Chumichi chikushakama nyaka yiŋahi munyichima yawatuprofwetu aprofwetaŋa yakutwamba, aprofwetaŋa kudimbana kwamunyichima yawu?
Atoŋojokaŋa jakulalamesha antu ijina dami nayilota yawu yadilejalejaŋawu nawakwawu, neyi chalalamenuwu ankakulula jawu ijina dami hiyakuhiŋishamu daBayali.
Kaprofwetu wukweti chilota, ashimuni chilota.
Yehova nindi, Izu dami hididi neyi kesuku?
Dichi Yehova nindi, Tiyenu, atuprofwetu eyaŋa akwawu mazu ami, hinakumi kudi wenaku.
Yehova nindi, Atuprofwetu elaŋa ahosha namadimi awu awenawu, hiyakwila nawu, Yena diyi nahoshi, ami hinakumi kudi wenaku.
Yehova nindi, Tiyenu, atuprofwetu aprofwetaŋa yilota yakutwamba, hiyakuyilejayu akwawu, hiyakuluwaŋesha antu ami nakutwamba kwawu, nakudisama kwawu kwamukunkulwayi, ami hinakumi kudi wenaku. Ami kwami hinayitemesheli hela kuyilejaku; niwena hiyakayiwahisha antu awa nihantuku. Dimu mwanahoshiyi Yehova.
Hela antu awa, hela kaprofwetu, hela kapristu, akakwihula nawu, Wuprofwetu waYehova hichimwekeshwinyi? eyi wakayila neyi, Chimwekeshwinyi? Yehova nindi, Nukuyinata kwami.
Hakwila hela kaprofwetu, hela kapristu, hela antu, akela nawu, Wuprofwetu waYehova, ami nakababesha yena muntu owu nimutaŋa windi.
Tiyenu chimwakayila akwenu nawanakwenu: Kayilenu nenu, Yehova naakuli nindidi? Hela nenu, Yehova nahoshi nindidi?
Bayi mwakatena cheŋi wuprofwetu waYehovaku, muloŋa wuprofwetu wamuntu himuntu dodizu dindi yomweni muntu. Muloŋa munabalumuni dehi mazu aNzambi wamumi, aNzambi yetu Yehova Wamazaza.
Tiya chiwakamwila owu kaprofwetu, kamwili neyi, Yehova nakwakuli nindidi? Hela neyi, Yehova nahoshi nindidi?
Ilaŋa neyi mwakela nenu, Wuprofwetu waYehova; dichi Yehova nahoshi nindi, Ochu chimunahoshi nenu, Wuprofwetu waYehova, kutoŋa ami natemesheli kudenu nami, Bayi mwakela nenu, Wuprofwetu waYehovaku;
dichi tiyenu, ami nakayilalamena chikupu, nakayinata ninenu, nimukala wunenkelenu nawankakulula jenu, mwakafumi kumesu ami.
Nakayisawisha kusawuka kwahayanyaka, nakayitiyisha nsonyi yakadi kukuma, yakabula kulalamenawu antu.
Yehova hakunleja, kutala hikudi mahebi ayikuyu ayedi, anayitenteki kumesu aTembeli yaYehova, henohu mwanta wakuBabiloni Nebukaneza natwali dehi aYekoniya mwana kaYehoyakimi mwanta wawaYuda, nawatulamba twawaYuda, nawakwawukalawenu, nawachiji, muwunkoli, nayifumishi dehi kuYerusalema, nayitwali dehi kuBabiloni.
Ihebi dimu dadiŋi nayikuyu yasweja kuwaha neyi yikuyu yasambilaŋahu dehi kwiha; ihebi dikwawu dadiŋi nayikuyu yasweja kutama kutwesha kuyidya nehi, nanochu chiyasweja kutama nankashi.
Yehova hakuŋila nindi, Eyi Yeremiya, wunamoni chumanyi? Nami, Yikuyu; yikuyu yayiwahi yasweja kuwaha; yatama yasweja kutama, kutwesha kuyidya nehi nanochu chiyasweja kutama nankashi.
Izu daYehova hidikwinza kudami,
nindi, Yehova Nzambi yaIsarela nahoshi nindi, Chineli yikuyu iyi yayiwahi dichi chinakafuukula niankoli awaYuda inafumishi mwenamunu, inatemeshi mwituŋa dawaKaladeya, kulonda kumona kuwaha.
Muloŋa ami nakasha mesu ami hadi wena kulonda kumona kuwaha, nakayileta cheŋi mwituŋa dinu. Nakayituŋa, hinakayisandaku. Nakayitùmba, hinakayibwitaku.
Nakayinka muchima wakuŋiluka, nawu yami Yehova. Akekala antu ami, ninami nakekala Nzambi yawu. Muloŋa wena akafunta kudami namuchima wawu wejima.
Chalala Yehova nahoshi nindi, Chineli yikuyu iyi yatama, kutwesha kuyidya nehi nanochu chiyasweja kutama, dichi chinakenka niZedekiya mwanta wawaYuda, niatulamba twindi, niamuYerusalema anashali, wowu anashali mwituŋidi, niashakama mwituŋa daEjipitu.
Nakayilubula kulonda ayizukumoni mwahita mawanta aheseki ejima kulonda amoni kutama, asawuki, ekali chishimu, kulonda kuyitaŋula, nikuyishiŋa, mumpata jejima munakayitemwina.
Mukachi kawu nakatemeshamu mpoku yakabali, ninzala, nichipupu, nichakanoŋawu mwituŋa dinayinkeli niwena niankakulula jawu tohu.
Izu denjili kudi Yeremiya dakutena antu ejima amuYuda, mumwaka wamuchiwana waYehoyakimi mwana kaYosiya mwanta wawaYuda, wowu mwaka wamwanta wakuBabiloni Nebukaneza wakusambila;
dodizu dahosheli kaprofwetu Yeremiya nawantu ejima amuYuda, nawantu ejima ashakamini muYerusalema,
nindi, Kufumisha mumwaka wekumi nakasatu (13) waYosiya mwana kaAmoni, mwanta wawaYuda, nakushika kwifuku dalelu, nyaka iyi makumi ayedi nayisatu (23), izu daYehova saŋa denjila kudami, ninami saŋa nahoshela nanenu chakumenekaŋa budidi nakuhosha, ilaŋa enu kwenu kutiyililaŋa nehi.
Yehova nayitemesheli temesheli ambuŋindi atuprofwetu ejima, chakumenekaŋa budidi nakuyitemesha, ilaŋa enu kwenu kutiyililaŋa nehi, hela kuteŋelekaku itu denu nenu mutiyi, nehi.
Yena nindi, Munjila jenu jatama nimukutama kumwelaŋa, funtenumu wejima wenu, mushakami mwituŋa dayinkeliyi Yehova ninenu niankakulula jenu, kufumisha kunyaka kutwala nikunyaka yahayanyaka.
Bayi mulondela mwaya akishi nakuyipesha, nakudifukula kudi wena munvuloki nizuwi nanyidimu yakumakasenuku; kulonda nakabuli kuyitamisha.
Yehova nindi, Hela chochu, enu kuntiyililaŋa nehi, kulonda munvuloki nizuwi nanyidimu yakumakasenu mumonaŋa kuyitamisha.
Dichi Yehova Wamazaza nahoshi nindi, Chimunabuli kutiya mazu ami,
tiyenu, Yehova nindi, Nakatemesha mazu akufùmba yisaka yejima yakukabeta kakuchimunswa, nikambuŋami mwanta wakuBabiloni Nebukaneza, nakayileta kulonda akalwi netuŋidi, nawantu ashakamamu, nanyunziyi yejima yanyeŋumukaku kwi-ndo. Nakayijilumuna chikupu, akekala akuhayama, akuyiŋila, kwamahembi ahayanyaka.
Nakayifumisha izu dakuzaŋajala niizu dakutiya kuwaha, niizu dakalemba, niizu dansumbuki nimushindu weyanda, nichejeji chenoŋu.
Niituŋidi dejima dikwikala kwamahembi hohu, dakuhayama hohu. Nyunza iyi yakamukalakela mwanta wakuBabiloni nyaka makumi atanu nayedi (70).
Yehova nindi, Chiyakamana nyaka makumi atanu nayedi (70) nakababesha mwanta wakuBabiloni nimunzowu nakuluwa kwawu, niituŋa dawaKaladeya kumu; nakadibalumuna kwikala kwamahembi hohu ahayanyaka.
Ituŋodu nakadishikijila mazu ami ejima inadihosheli, wowu mazu ejima anasonekuwu mumukandiwu, aprofweteliyi Yeremiya chakuzuwila nyunza yejima
Muloŋa nyunza yayivulu nianyanta amaneni akayibalumuna kwikala anduŋu jawu niwena. Ninami nakayifwetesha mwaya yuma yelaŋawu, nimwaya nyidimu yakumakasawu.
Muloŋa Yehova Nzambi yaIsarela naŋili nindi, Tambula kuchikasa chami lupasa lwavinyu lwakulendumuka iku, wakanwishi nyunza yejima kunakakutemesha.
Akanwa, akatedaŋila teda teda, akandala, nampoku yakabali yinakatemesha mukachi kawu.
Hinukutambula lupasa kuchikasa chaYehova, hinukunwisha nyunza yejima kwantemesheliyi Yehova;
niYerusalema, ninyikala yamuYuda, nianyanta jawu, nitulamba twawu, kulonda kuyibalumuna kwikala mahembi, ekali akuhayama, akuyiŋila, akushiŋa, neyi chanamonuwu lelu.
Nimwanta wakuEjipitu Fwaro, niambuŋindi, nitulamba twindi, niantu indi ejima;
niantu akubombabomba ejima, nianyanta amwituŋa daUzi ejima, nianyanta ejima amwituŋa dawaFwilistinu, niAshekeloni, niGaza, niEkeroni, niamuAshidodi anashali;
niEdomi, niMowabi, nianyana kaAmoni;
nianyanta akuTira ejima, nianyanta akuSidoni ejima, nianyanta amuchitutu chamwishinadi dakaluŋalwiji;
niDedani, niTema, niBuzi, niantu ejima atewulaŋa nsuki jawu mumawombu;
nianyanta akuArabiya ejima, nianyanta awantu akubombabomba, ejima ashakama muchinkalampata;
nianyanta akuZimiri ejima, nianyanta akuElami ejima, nianyanta awaMediya ejima;
nianyanta akukabeta kakuchimunswa ejima, hela akwakulehi hela akwakwihi, wumu namukwawu; nianyanta amunu mwishina ejima ekala hewulu deseki. Mwanta wakuSheshaki (diyi Babiloni) niyena wakanwa chakukumishaku.
Wakayili neyi, Yehova Wamazaza, Nzambi yaIsarela, nahoshi nindi, Nwenu, musheti, musanzoli, mudimboki chakubula kunyamuka, nampoku yakabali yinakatemesha mukachi kenu.
Neyi akabula kutambula lupasa kuchikasa cheyi nakunwamu, wakayila neyi, Yehova Wamazaza nahoshi nindi, Chiŋa munwa hohu.
Muloŋa tiyenu, kumukala watumbawu ijina dami, kwoku nukutachikila kukoŋa katama, enu yenu mukushalahu kwaamu kubula kuyibabesha nihanti, tahindi? Himwakashalahu kubula kuyibabeshaku; muloŋa ami nakatambika mpoku yakabali yakenzi hadi antu ejima ashakama heseki. Dimu mwanahoshiyi Yehova Wamazaza.
Dichi kayiprofweti mazu awa ejima, wakayili neyi,
Ipumba dakashika nikunsa yeseki;
Yehova Wamazaza nahoshi nindi,
Ákajahawu kudi Yehova ifukwodu akekala heseki dejima, kufumisha kunsa yeseki yimu ndo-o nikunsa yeseki yikwawu. Hiyakayidila, hela kuyikuŋula, hela kuyijiikaku. Akekala wushi wahewulu deseki.
Enu atubiŋa, kalokenu mudili;
Atubiŋa hiyakamona njila yakutemukilaku,
O chakadilawu atubiŋa!
Mumayinda mwadiŋi mwamwena munanoŋi dehi
Nafumi dehi hakabolototu kindi, neyi chikwamutupa.
 Hatachikili wanta waYehoyakimi mwana kaYosiya, mwanta wawaYuda, kwenjili izu dakufuma kudi Yehova,
dakwila nindi, Yehova nahoshi nindi, Imanaku muchipaŋu chakwitala daYehova, wakahoshi nawakwanyikala yawaYuda yejima yenzaŋa nakudifukwila mwitala daYehova, mazu ejima inakakuleja kuhosha kudi wena, bayi wakasweka izu nidimuku.
Wamba kela akatiyilila, akabalumuka, iwu nakushiya njila yindi yatama, iwu nakushiya njila yindi yatama, kulonda nakabalumuki nakaleki munayifuukwili kuyikoŋa nayuma yatama yelaŋawu.
Wakayila neyi, Yehova nahoshi nindi, Neyi mwakatiyilila kudami nakwenda munshimbi yami yinashili kumesu enu,
nakutiyilila mumazu awambuŋami atuprofwetu inayitemeshelaŋa, chakumenekaŋa budidi nakuyitemeshela, ilaŋa enu kwenu kutiyililaŋa nehi;
ami kwami nakabalumuna italidi kwikala neyi Shilo, nakabalumuna mukaliwu kwikala ishiŋu kudi nyunza yejima yaheseki.
Niatupristu, niatuprofwetu, niantu ejima atiyili chakuhoshayi Yeremiya mazu awa mwitala daYehova.
Cheliliyi Yeremiya nakumishi dehi kuhosha mazu ejima amulejeliyi Yehova kuhosha nawantu ejima, atupristu niatuprofwetu niantu ejima hiyakumukwata, nawu, Eyi chiŋa wufwa hohu.
Indi eyi wunaprofwetelidi mwijina daYehova neyi, Italidi dakekala neyi Shilo, nimukaliwu wakekala kwachihembi chakadi antu? Antu ejima hiyakumupompela Yeremiya mwitala daYehova.
Atulamba twawaYuda chiyatiyiluwu yumiyi, hiyakufuma kwitala damwanta, hiyakukankalala kwitala daYehova. Hiyakushakama muwiŋililu wakuchisu chachiha chakuchipaŋu chakwitala daYehova.
Atupristu nawatuprofwetu hiyakuhosha nawatulamba nawantu ejima, nawu, Muntu iwu nateli kufwa; muloŋa yena naprofweti dehi chakuzuwila mukaliwu mwomu mumunatiyi namatu enwenu aweni.
Dichi Yeremiya hakuyila atulamba ejima niantu ejima, nindi, Yehova diyi wantemesheli nakaprofweti chakuzuwila italidi nimukaliwu, namazu ejima imunatiyi.
Dichi dinu wahishenu njila jenu niyimwelaŋa, mwovwahili izu daYehova Nzambi yenu, niyena Yehova wakabalumuka mumuchima wakaleka katama kanayiteneniyi.
Hakwila ami, yamonu nidi kumakasenu; ŋilenu mwejima mumunamoni kuwaha nikuloŋa.
Ilaŋa ilukenu chalala chikupu nenu, neyi mwakanjaha mwakadikojeja mashi akadi muloŋa ninenu, nimukaliwu, niantu ashakamamu. Chalala chi, Yehova diyi nantemeshi kudenu nakahoshi mazu awa ejima kumatu enu.
Atulamba nawantu ejima hiyakuhosha nawatupristu nawatuprofwetu, nawu, Muntu iwu hanateli kufwaku. Muloŋa yena nahoshi nanetu mwijina daYehova Nzambi yetu.
Hikukunyamuka akulumpi amakwawu amwituŋa, hiyakuhosha nachipompelu chawantu chejima,
nawu, Mikaya wakuMoresheti waprofweteli hamafuku adiŋiyi mwanta wawaYuda Hezekiya. Wahosheli nawantu amuYuda ejima, nindi, Yehova Wamazaza nahoshi nindi,
Mwanta wawaYuda Hezekiya nawaYuda ejima amujahili? Hezekiya hatiyili woma waYehovaku? Halembeleli nindi amoni wuselewa waYehovaku? Yehova habalumukili mumuchima nakuleka katama kayiteneneniyuku? Neyi etu tukwila mwenimu tukudikokela kutama kwasweja.
Kwadiŋi nawa muntu waprofweteli mwijina daYehova, yowu mwana kaShemaya Uriya wakuKiriyati Yeyarimi, niyena waprofweteli chakuzuwila mukaliwu niituŋidi mwomunayi mazu aYeremiya ejima.
Mwanta Yehoyakimi nawayilobu jindi ejima, niatulamba ejima, chatiyiluwu mazu indi, mwanta wakeŋeli kumujaha. Ilaŋa chachitiyili Uriya watiyili woma, hakutemuka lufuchi, hakuya muEjipitu.
Mwanta Yehoyakimi hakutemesha antu muEjipitu, antu atemesheliyi muEjipitu wowu aElinatani mwana kaAkibori nawantu amakwawu ayiliyi nawu.
Amufumishili Uriya muEjipitu, amuleteli kudi mwanta Yehoyakimi. Yena wamujahili nampoku yakabali, anatili mujimba windi kumajamu awantu abula kulema.
Ilaŋa chikasa chamwana kaShafwani Ahikami chakumini kudi Yeremiya, kulonda akabuli kumwinka kudi antu nakumujaha.
Hatachikili wanta waZedekiya mwana kaYosiya, mwanta wawaYuda, kudi Yeremiya kwenjili izu dakudi Yehova
dakwila nindi, Yehova naŋili nindi, Ilaku nyonji yeyi nimpanda jeyi, wakajishi munshiŋu yeyi.
Wakajitemeshi kudi mwanta wakuEdomi, nikudi mwanta wakuMowabi, nikudi mwanta wawanyana kaAmoni, nikudi mwanta wakuTira nikudi mwanta wakuSidoni, nawantemesha akwinza kuYerusalema kudi mwanta wawaYuda Zedekiya.
Wakayileji akahampumwini ankaka jawu, nawu, Yehova Wamazaza, Nzambi yaIsarela, nahoshi nindi, Tiyenu chimwakaleja ankaka jenu,
nenu, Yami nelili iseki, niantu, nianyama ekala hewulu deseki, naŋovu jami jasweja, nachikasa chami chakwolola; iseki nadinki kudi antu ananwahili kumuchima wami.
Ichi dinu nenki dehi matuŋawa ejima kudi kambuŋami mwanta wakuBabiloni Nebukaneza, nianyama amumpata namwinki akamukalakeli.
Nyunza yejima yakamukalakela yena, yakakalakela nimwanindi, nimwana kamwanindi, nichakashika mpinji yetuŋa dindi yomweni; henohu nyunza yayivulu nianyanta amaneni akamubalumuna kwikala nduŋu yawu.
Yehova nindi, Chakela, munza hela wanta wakabula kumukalakela yena mwanta wakuBabiloni Nebukaneza, owu wákabula kusha nshiŋu yindi mumpanda yamwanta wakuBabiloni, munzowu nakawubabesha nampoku yakabali, nanzala, nachipupu nichinakayinoŋesha kuchikasa chindi tohu.
Enu bayi mutiyililaŋa kudi atuprofwetu twenu, hela kudi akwakuyihoŋela, nikuyilota yenu, hela kudi akwakuyifuchikila, hela kudi akwakuyipandila ahoshaŋa nenu nawu, Bayi mwakamukalakela mwanta wakuBabilonuku.
Muloŋa wena adi nakuyiprofwetela chuma chakutwamba, kulonda ayitwali kwakulehi netuŋa denu; kulonda ami niyitemunumu, mwakanoŋi.
Yehova nindi, Ilaŋa munza wakeŋija nshiŋu jawu mumpanda yamwanta wakuBabiloni, wákamukalakela, munzowu nakawuleka wakashali mwituŋa dawu, akadimaŋamu, akashakamumu.
Hinukuhosha namwanta wawaYuda Zedekiya mwaya mazu awa ejima, nami, Iŋijenu nshiŋu jenu mumpanda yamwanta wakuBabiloni, mwakamukalakelaŋa yena niantu indi, mwakahandi.
Mukufwiladi nineyi niantu eyi, nampoku yakabali, nanzala, nichipupu, neyi chanahoshiyi Yehova chakutena munza wukubula kukalakela mwanta wakuBabiloni?
Bayi mutiyililaŋa mazu awatuprofwetu adi nakuhoshawu nanenu, nawu, Bayi mwakamukalakela mwanta wakuBabilonuku. Muloŋa wena adi nakuyiprofwetela chuma chakutwamba.
Yehova nindi, Muloŋa ami hinayitemeshuku, adi nakuprofweta mwakutwamba mwijina dami, kulonda nakayitemunumu, mwakanoŋi ninenu niatuprofwetu ayiprofwetelaŋa.
Hinukuhosha nawa nawatupristu nawantu awa ejima, nami, Yehova nahoshi nindi, Bayi mutiyililaŋa mazu awatuprofwetu twenu ayiprofwetelaŋa nawu, Tiyenu yuma yamwitala daYehova keŋa ayifuntishi cheŋi kuBabiloni yifumi kuyayiluku. Muloŋa wena adi nakuyiprofwetela chuma chakutwamba.
Bayi mutiyililaŋa wenaku. Mukalakelenu mwanta wakuBabiloni, muhandi. Indi mukaliwu wakabalumukiladi chihembi?
Neyi hiyatuprofwetu, hela neyi izu daYehova didi nawena, alembeleli dinu Yehova Wamazaza, kulonda yuma yinashali mwitala daYehova, nimwitala damwanta wawaYuda, nikuYerusalema, yibuli kuya kuBabiloni.
Muloŋa Yehova Wamazaza nateni yishimi, niijiya, nimatentaminu, niyuma yinashali yasheli mumukala wunu,
yabulili kutwalayi mwanta wakuBabiloni Nebukaneza, hafumishiliyi mwanta wawaYuda Yekoniya mwana kaYehoyakimi kuYerusalema, hakumutwala kuBabiloni hamu nawayilolu ejima amuYuda namuYerusalema;
eŋa, Yehova Wamazaza, Nzambi yaIsarela, nateni yuma yasheli mwitala daYehova, nimwitala damwanta wawaYuda, nikuYerusalema,
nindi, Akayitwala kuBabiloni, diku kuyakekala kushika nikwifuku dinakayihempula. Dimu mwanahoshiyi Yehova. Nindi, Dihu hinakayileta cheŋi, nakayifuntisha cheŋi kwenakunu.
Chelili mwaka wowenowu, hatachikili wanta wamwanta wawaYuda Zedekiya, mumwaka wamuchiwana, mukakweji kamuchitanu, kaprofwetu mwana kaAzuri Hananiya, wakuGibeyoni, hakuhosha nanami mwitala daYehova iku atupristu nawantu ejima anemani,
nindi, Yehova Wamazaza, Nzambi yaIsarela, nahoshi nindi, Nakotoli dehi mpanda yamwanta wakuBabiloni.
Mukachi kanyaka yiyedi chikupu nakaleta cheŋi kwenakunu yuma yejima yamwitala daYehova, yafumishiliyi mwanta wakuBabiloni Nebukaneza kunu, yatweliyi kuBabiloni.
Nakaleta cheŋi kwenakunu mwanta wawaYuda Yekoniya mwana kaYehoyakimi hamu nawankoli awaYuda ejima ayili kuBabiloni. Dimu mwanahoshiyi Yehova. Nindi, Muloŋa ami nakakotola mpanda yamwanta wakuBabiloni.
Kaprofwetu Yeremiya hakumwila kaprofwetu Hananiya iku atupristu anemani, niantu ejima anemani mwitala daYehova,
kutiya yomweni kaprofwetu Yeremiya nindi, Amena, Yehova eli mwomwenomu. Yehova akoŋi mazu eyi wunaprofweti, kulonda aleti cheŋi yuma yamwitala daYehova, niantu ejima ayili muwunkoli, afumi kuBabiloni enzi kwenakunu.
Hela chochu, tiya izu idi dinukuhosha kumatu eyi, nikumatu awantu ejima,
nami, Atuprofwetu asambilili, ami naneyi tuchidi kanda, aprofweteli chakuzuwila matuŋa amavulu, nimawanta amaneni, aprofweteli yanjita, niyakutama, niyachipupu.
Kaprofwetu waprofwetaŋa jakumwena, neyi izu dakaprofwetu owu dinamwekani, dihu hakelukilawu owu kaprofwetu, nawu anamutemeshi kudi Yehova.
Kaprofwetu Hananiya hakufumisha mpanda yadiŋi munshiŋu yakaprofwetu Yeremiya, hakuyikotola.
Hananiya hakuhosha, iku antu ejima anemani, nindi, Yehova nahoshi nindi, Dichenichi chinakakotola mpanda yamwanta wakuBabiloni Nebukaneza mukachi kanyaka yiyedi chikupu, yakafumi munshiŋu janyunza yejima. Kaprofwetu Yeremiya hakudiyila kwindi.
Heliliyi kaprofwetu Hananiya nakotoli dehi mpanda yadiŋi munshiŋu yakaprofwetu Yeremiya, izu dakufuma kudi Yehova hidikwinza kudi Yeremiya,
nindi, Yaku wakaleji Hananiya neyi, Yehova nahoshi nindi, Eyi wunakotoli mpanda yamutondu; ilaŋa eyi wakahiŋishamu mpanda yachikuŋu.
Muloŋa Yehova Wamazaza, Nzambi yaIsarela, nahoshi nindi. Ami nashi dehi mpanda yachikuŋu munshiŋu yanyunziyi yejima kulonda yakakalakeli mwanta wakuBabiloni Nebukaneza; ninochu yakamukalakela. Namwinki nawa nianyama amumpata.
Kaprofwetu Yeremiya hakumwila kaprofwetu Hananiya, nindi, Eyi Hananiya, tiyaku dinu. Hiyanakutemeshi kudi Yehovaku. Eyi kweyi wudi nakuyila antu awa akuhweleli chuma chakutwamba.
Dichi Yehova nahoshi nindi, Tiya, hinukukunata wufumi hanu hewulu deseki. Makonu wukufwa, muloŋa wunahoshi jakudikaŋa naYehova.
Kaprofwetu Hananiya afwa nikufwa mwaka wowenowu, mukakweji kamuchitanu nakayedi.
Tiyenu mazu amumukanda watemesheliyi kaprofwetu Yeremiya, wafumini kuYerusalema, hakuwutemesha kudi akulumpi adiŋi muwunkoli, nikudi atupristu, nikudi atuprofwetu, nikudi antu ejima atweliyi Nebukaneza muwunkoli, afumishiliyi kuYerusalema hakuyitwala kuBabiloni.
Henohu mwanta Yekoniya, nimama yamwanta, niatulala, niatulamba twamuYuda namuYerusalema, niakwawukalawenu, niachiji afuma dehi kuYerusalema.
Hakuwutemesha namwana kaShafwani Elasa, nimwana kaHilikiya Gemariya atemesheliyi mwanta wawaYuda Zedekiya kuBabiloni kudi mwanta wakuBabiloni Nebukaneza.
Nindi, Yehova Wamazaza, Nzambi yaIsarela, nahoshi nawantu ejima amuwunkoli anakwatishiyi kulonda ayifumishi kuYerusalema ayitwali kuBabiloni muwunkoli.
Nindi, Tuŋenu matala, mushakamumu; dimenu matempa, mudiilumu yakudya;
Sumbulenu aŋodijenu muvwali anyana amayala nawambanda; sumbwilenu anyanenu aŋodijawu, sumbwishenu anyanenu kudi amfumujawu, kulonda niwena akavwali anyana amayala nawambanda mwakasemunwini kwenoku mwakabuli kukeha.
Mukala wunayitwalishi dehi muwunkoli wukeŋelenu jakumwena, wulombelenu kudi Yehova, muloŋa kukumwena kwamukalowu diku kumwakamwena kumwena.
Muloŋa Yehova Wamazaza, Nzambi yaIsarela, nahoshi nindi, Bayi ayidimba kudi atuprofwetu enu mwekala nawu, hela kudi akwakuyihoŋelaku, bayi mutiyililaŋa yilota yenu yimwalotaŋaku.
Muloŋa wena adi nakuyiprofwetela yakutwamba mwijina dami. Ami kwami hinayitemeshuku. Dimu mwanahoshiyi Yehova.
Muloŋa Yehova nahoshi nindi, Neyi nyaka yaBabiloni makumi atanu nayedi (70) yinawanini dehi, nakayihempula, nakakoŋa izu dami dadiwahi dinahosheli nanenu dakuyifuntisha kwenakunu.
Muloŋa ami neluki yitoŋojoka yinayitoŋojokaŋa, hiyitoŋojoka yakumwena, hiyitoŋojoka yakutamaku, kulonda hanyaka yenu yakukuminina nakayinki yakukuhwelela.
Henohu dihu mwamba kantambika, mwamba kaya nakulombela kudami, ninami namba kayitiyilila.
Mwamba kankeŋakeŋa, mwamba kanwana neyi mwakankeŋakeŋa nanyichima yenu yejima.
Yehova nindi, Ninami akanwanaŋa kudenu, namba kabalumuna cheŋi wunkoli wenu, namba kayikuŋula munyunza yejima nikumatuŋa ejima kunayitemwinini. Dimu mwanahoshiyi Yehova. Namba kayifumisha cheŋi oku kunayitwalishili muwunkoli.
Enu munahoshi dehi nenu, Yehova natumwekesheli atuprofwetu muBabiloni.
Ilaŋa Yehova nateni dehi mwanta wudi nakushakama hetanda daDavidi dawanta, niantu ejima ashakama mumukala wunu, nianakwenu munabuli kuya nawu muwunkoli;
Yehova Wamazaza nindi, Tiyenu, nakayitemeshela mpoku yakabali, ninzala, nichipupu, nakayibalumuna kwikala neyi yikuyu yatama, yakaŋanyaŋawu kudya nanochu chiyasweja kutama.
Nakayihaŋa nampoku yakabali, nanzala, nichipupu, kulonda akayizukumoni mwahita mawanta aheseki dejima, kulonda akayishiŋi, akayihayami, akayiyiŋili, akayisawuli mukachi kanyunza yejima munayitemwinini;
Nanochu chanabuli kutiyililawu mazu ami, dimu mwanahoshiyi Yehova, chanabuli kutiyililawu mazu ami inayitemesheleli habudidi habudidi nawambuŋami atuprofwetu. Ilaŋa enu kwenu kwonti kwenu kutiya. Dimu mwanahoshiyi Yehova.
Dichi enu ejima mwekala muwunkoli nafumishili muYerusalema natweli muBabiloni, tiyenu izu daYehova.
Yehova Wamazaza, Nzambi yaIsarela, nateni mwana kaKolaya Ahabi nimwana kaMaseya Zedekiya, adi nakuyiprofwetela chuma chakutwamba mwijina dami, nindi, Tiyenu nukuyinka kudi mwanta wakuBabiloni Nebukaneza. Wukuyijahila kumesu eyi.
Ankoli ejima awaYuda adi muBabiloni akakwatila ishiŋu hadi wena, akela nawu, Yehova akubalumuni neyi Zedekiya, neyi Ahabi nawa, ocheliyi mwanta wakuBabiloni mukesi:
Nanochu chanakoŋuwu jawusupi muIsarela, chanakoŋuwu wuvumbi nawaŋodijawakwawu, chanahoshuwu mwijina dami mazu akutwamba inabulili kuyilejami. Ami yami neluka, yami chinsahu. Dimu mwanahoshiyi Yehova.
Kamuleji Shemaya wakuNehelami,
Neyi, Yehova Wamazaza, Nzambi yaIsarela, nahoshi nindi, Ochu chiwunatemeshi nyikanda mwijina deyeyi aweni kudi antu ejima adi kuYerusalema, nikudi Zefwaniya mwana kakapristu Mayaseya, nikudi atupristu ejima,
Nakwila neyi, Yehova nakwinki dehi wupristu, nakuhiŋishi dehi mudi kapristu Yehoyada, kulonda mwakekalaŋa atulala amwitala daYehova, twansaŋu jawantu ejima andala, niakudinka wuprofwetu kulonda wakayishi mumpompa nimunyonji.
Dichi dinu wunalekelidi kumuhoshola Yeremiya wakuAnatoti, welaŋa nindi nikaprofwetu kenu?
Muloŋa yena natemeshi dehi mazu kudetu tudi muBabiloni nindi, Wunkoli hiwakamana swayuku. Tuŋenu matala, mwakashakamumu. Dimenu matempa, mwakadyi yikusoŋamu.
Kapristu Zefwaniya hakutaŋa mukandiwu kumatu akaprofwetu Yeremiya.
Izu daYehova hidikwinza kudi Yeremiya,
Nindi, Temeshaku mazu kudi antu ejima adi muwunkoli, neyi, Yehova nateni Shemaya wakuNehelami nindi, Ochu chanaprofwetiyi Shemaya kudenu chakadi kumutemesha kudami, chanayidimbiyi dehi mukuhweleli chuma chakutwamba;
Dichi Yehova nahoshi nindi, Tiyenu, nakamubabesha Shemaya wakuNehelami, nianyanindi. Hakamona muntu wakushakama nawantu awaku, nikuwaha kunakakoŋa antu ami hakakumonaku. Dimu mwanahoshiyi Yehova. Muloŋa yena nahoshi jakudikaŋa naYehova.
Izu dakufuma kudi Yehova denjili kudi Yeremiya,
nindi, Yehova Nzambi yaIsarela nahoshi nindi, Sonekaku mumukanda mazu ejima inahoshi naneyi.
Muloŋa Yehova nahoshi nindi, Tiyaku, kwamba kenza mafuku inakabalumuna wunkoli wawantu ami aIsarela nawaYuda. Dimu mwanahoshiyi Yehova. Nakayifuntisha cheŋi kwituŋa dinenkeli ankakulula jawu, kulonda akadiheti
Tiyenu mazu ahosheliyi Yehova akutena aIsarela nawaYuda.
Muloŋa Yehova nahoshi nindi,
Ihujolenu dinu mutali
Yayo! Ifuku odu deneni,
Yehova Wamazaza nindi,
 Akakalakela Nzambi yawu Yehova,
Yehova nindi,
Yehova nindi,
Muloŋa Yehova nahoshi nindi,
Hikudi wakukuhakwila muloŋa weyi
Ankeŋi jeyi ejima anakulalameni dehi;
Wukudililadi yikatu yeyi?
Dichi antu ejima akakudyeyi niwena akayidya.
Yehova nindi,
Yehova nahoshi nindi,
Mudi wena mwakatiyakana kusakilila,
Anyanawu akekala neyi chadiŋuwu hakusambila,
Mulopu wawu wakekala wahadi awenawu,
Enu mwakekala antu ami,
Tiyenu, mpepela yaYehova yeneni,
Kuzuwa kwaYehova kwasweja hikwakafunta mwokuku, chiŋa neli dehi,
Yehova nindi, Hampinji oyu nakekala Nzambi yayisaka yawaIsarela yejima, niwena akekala antu ami.
Yehova nahoshi nindi,
Yehova wamwekeni kudami hanyaka, nindi,
Eyi mujiki waIsarela nakakutuŋa cheŋi,
Wakadima cheŋi matempa anyivinyu hampidi jakuSamariya.
Muloŋa kwakekala ifuku
Muloŋa Yehova nahoshi nindi,
Tiyenu, nakayifumisha kwituŋa dakukabeta kakuchimunswa hinakayileta,
Akenza nakudila, nakayilombola chakuyilembejeka.
Enu nyunza, tiyenu izu daYehova,
Muloŋa Yehova diyi nakuuli Yakoba,
Akenza nakwimba tumina hamukandu waZiyona,
Ajiki akazaŋalala nakuhaŋana, nianyikwenzi niamapala hamu.
Nyichima yawatupristu nakayiikutisha nayamanji,
Yehova nahoshi nindi,
Yehova nahoshi nindi,
Yehova nindi,
Chalala namutiyi Efweremi hakudishonashona, nindi,
Chalala chinelili anambalumuni dehi,
Efweremi himwanami nakeŋa, tahindi?
Sesaku lutéta,
Eyi mwana wamumbanda waselumukilaŋa hanyima,
Yehova Wamazaza, Nzambi yaIsarela, nahoshi nindi, Tiyenu chihosha chakahoshawu cheŋi mwituŋa daYuda nimunyikala yawu, hinakafuntisha cheŋi akwawu ayili muwunkoli, akahosha nawu, Eyi wushakaminu wawuhaku, eyi mpidi yakujila, Yehova akukiswili nkisu.
NiaYuda ninyikala yawu yejima akashakaminamu hamu; niakwakudima, niakimbukaŋa nayimuna.
Muloŋa ami nekutishi dehi muchima wamuntu wazeyeli, nyichima yawantu ejima yadiŋi nakuneŋaneŋa nayiwanishila dehi yabuliluwu.
Kushika henohu nipwapuka nimutulu, nami nitali, komana tulu twami twadiŋi twantowela.
Yehova nindi, Tiyenu, kwakenza mafuku inakakuwa mbutu yamuntu nimbutu yawanyama mumutaŋa waIsarela, nimumutaŋa waYuda.
Chinemani hadi wena kulonda kuyibwita, nikuyihumona, nikuyisandola, nikuyijilumuna, nikuyikabisha, dichi nawa chinakayiimena nakuyituŋa nakuyitùmba. Dimu mwanahoshiyi Yehova.
Hamafuku owu hiyamba kahosha nawa cheŋi nawu,
ilaŋa antu ejima akafwila kuluwa kwawu awenawu, iwu nakufwila kuluwa kwindi, iwu nakufwila kuluwa kwindi. Antu ejima akudya nyikabu yavinyu yabatuka diwu akatiya ŋaŋányi kumaji.
Yehova nindi, Tiyenu, kwakenza mafuku inakatiyaŋana chitiyaŋenu chachiha namutaŋa waIsarela, namutaŋa waYuda.
Hichakaya mwaya chitiyaŋenu chinatiyaŋeni nawankakulula jawu, ifuku dinayikwatili kuchikasa hinukuyifumisha mwituŋa daEjipituku; chena chitiyaŋenochu achijahili, kutoŋa ami nadiŋi mfumwawu. Dimu mwanahoshiyi Yehova.
Yehova nindi, Tiyenu chitiyaŋenu chinakatiyaŋana namutaŋa waIsarela hakamana mafuku owu; nakasha nshimbi yami muyitoŋojoka yawu, nakayisoneka munyichima yawu. Nakekala Nzambi yawu, niwena akekala antu ami.
Yehova nindi, Hiyakaditaŋishataŋisha nawa cheŋi, iwu nakutaŋisha mukwawu, iwu nakutaŋisha manakwindi, nindi, Ilukaku Yehovaku. Muloŋa akaŋiluka wejima wawu, kufumisha kudi wakadi kulema ndo-o nikudi wasweja kulema. Muloŋa ami nakayanakena kuluwa kwawu, ninshidi yawu hinakayanuka nawa cheŋuku.
Yehova wénkaŋa itaŋwa kulonda dimunyikaŋa namwaana,
nahoshi nindi,
Yehova nindi,
Yehova nindi, Tiyenu, kwakenza mafuku akamutuŋilawu cheŋi Yehova mukalowu, kufumisha kukaposhi kaHananeli ndo-o nikuchisu chakwiwombu dampwembu.
Mwonji wakweseka nachu wakemakana nzwa-a nikumpidi yaGarebi, wakabalumuka hiwakaya kuGowa.
Chinekineki chejima chanyijimba yanyifu, nichamawuti, chakekala chajila chakumujilila Yehova, nimaha ejima ndo-o nikukakaloŋa Kidironi, nikwiwombu dampwembu dakuchisu chawatuwalu chatala kumusela. Hiyamba kachitupula hela kuchishiikumuna nawa cheŋuku, hayanyaka.
Izu dakufuma kudi Yehova denjili kudi Yeremiya mumwaka wekumi wamwanta wawaYuda Zedekiya, wowu mwaka waNebukaneza wekumi nakatanu nakasatu (18).
Henohu njita yamwanta wakuBabiloni yinakuchiki Yerusalema. Nikaprofwetu Yeremiya anamwenzeleli dehi muchipaŋu chawanhembi chekala kwitala damwanta wawaYuda.
Muloŋa amwenzelela dehi kudi mwanta wawaYuda Zedekiya, nindi, Wukuprofweteladi neyi, Yehova nahoshi nindi, Tiyenu, mukaliwu nukuwinka kudi mwanta wakuBabiloni, wakawutambula.
Neyi, Zedekiya mwanta wawaYuda hakapuluka kudi aKaladeyaku, chalala akamulubula kudi mwanta wakuBabiloni, wakahosha nindi kanwa nakanwa, akamonaŋana mesu namesu.
Neyi, Wakatwala Zedekiya kuBabiloni, akekali kwokwenoku nichinakamubabesha; dimu mwanahoshiyi Yehova; neyi, Hela mwakalwa nawaKaladeya himwakamona kuwahaku.
Yeremiya nindi, Izu daYehova denjili kudami,
nindi, Tiya, Hanameli mwana kamandumi yeyi Shalumi wukwinza kudeyi, wukukwila nindi, Landaku iha dami didi kuAnatoti, muloŋa eyi yeyi wuteji kudikuula kulonda wudilandi kweyi.
Dichi mwana kamandumi Hanameli wenjili kudami muchipaŋu chawanhembi mwomwizu daYehova, hakuŋila nindi, Landaku mwani, iha dami dekala kuAnatoti, dekala mwituŋa daBenjamini; muloŋa yeyi wuteji kudiswana, muloŋa yeyi mwenikudikuula; kadilandi diikali deyi. Niiluka nikwiluka nami, Hiizu daYehova.
Iha dakuAnatoti hinukudilanda kudi mwana kamandumi Hanameli, hinukumwesekejela siliva ya 200 grams.
Nisoneka ninsaŋoyu, hinukulamikahu chilamiki, hinukutambika ayinsahu, hinukumwesekejela siliva hachesekelu.
Hinukunona mukandowu wansaŋu yakulanda, ninowu wakulamika mwaya nshimbi natushidikilu, ninowu wakadi kulamika,
hinukumwinka Baruki mwana kaNeriya, mwana kaMahaseya mukanda wansaŋu yakulanda, iku mwana kamandumi Hanameli wudi nakutala, niayinsahu asonekeli majinawu kumukanda wansaŋu yakulanda adi nakutala, aYudeya ejima anashakami muchipaŋu chawanhembi.
Hinukumuhampumwina Baruki kumesu awu,
nami, Yehova Wamazaza, Nzambi yaIsarela, nahoshi nindi, Nonaku iyi nyikanda yansaŋu yakulanda, niwakulamika chilamiki nimukandiwu wansaŋu yakulanda wakadi kulamika, wuyishi munsaba yewumba, kulonda yakashakami mafuku amavulu.
Muloŋa Yehova Wamazaza, Nzambi yaIsarela, nahoshi nindi, Nimatala, nimaha, nimatempa anyivinyu amba kayilanda cheŋi mwituŋidi.
Chinelili namwinki dehi mwana kaNeriya Baruki mukanda wansaŋu yakulanda, hinukulombela kudi Nzambi,
nami, Ala Mwanta Yehova! Tiya, yeyi welili mawulu niiseki naŋovu jeyi jeneni, nichikasa cheyi chakwolola; hikwekala chuma chakukaŋanyeyuku.
Yeyi wamwekeshelaŋa makombakaji awantu luwi, yeyi nawa wafweteshaŋa kuluwa kwawankakulula muntulu jawanyanawu akalondelamu. Nzambi wela nikutoha niŋovu, ijina dindi diyi Yehova Wamazaza.
Wasweja mpúŋa, wasweja ŋovu kunyidimu, wukweti mesu atonena njila jawanyana kawantu jejima, kulonda kuyinka antu ejima yamwaya njila jawu, niyamwaya nyikabu yayuma yelaŋawu.
Yeyi washili yinjikijilu nayuma yakuhayamisha mwituŋa daEjipitu, kushika nikulelu, nimuIsarela, nimukachi kawantu acheŋi; hiwukutiyakesha ijina deyi neyi chiwuneli ifuku dalelu;
hiwukufumisha antu eyi aIsarela mwituŋa daEjipitu nayinjikijilu, nayuma yakuhayamisha, nachikasa chaŋovu, nachikasa chakwolola, namutentu waweni;
hiwukuyinka ituŋidi diwasanyikilili ankakulula jawu neyi nakayinka; ituŋa datuloŋa twamayeli nawuchi,
hiyakwiŋilamu, hiyakudiheta. Ilaŋa wena kwawu hiyovwahilili izu deyi hela kwenda munshimbi yeyuku. Yuma yejima yiwayilejeli kwila hiyaneluhu nichimuku. Dichi chiwunayileteli kutama kwejimiku.
Tala nyihaŋa yakwendela akwanjita, yeŋila dehi kwawu mumukala nawu awutambuli. Hansaŋu yampoku yakabali, nanzala, nachipupu, mukala awinka dehi kudi aKaladeya adi nakulwa nawu. Nichuma chiwunahoshi chinamwekani dehi. Tala, eyi aweni wunachimoni.
Eyi Mwanta Yehova, mukala awinka dehi kudi aKaladeya, eyi wuŋili neyi, Landaku iha namali, wutambiki ayinsahu?
Izu daYehova hidikwinza kudi Yeremiya,
nindi, Tiya, yami Yehova Nzambi yawantu ejima. Kwekala chuma chakukaŋanyami?
Dichi Yehova nahoshi nindi, Tiya, mukaliwu nakawinka kudi aKaladeya, nikudi mwanta wakuBabiloni Nebukaneza, wakawutambula kwindi.
AKaladeya adi nakulwa namukaliwu akenza nakubutula kesi kakwocha mukaliwu hamu namatala akweti tupala twanalambwiluwu Bayali insensi, twanahuŋunwinuwu akishi nyilambu yakuhuŋununa, kulonda anvuloki nizuwi.
Muloŋa anyana kaIsarela nianyana kaYuda mudimu wawu wakukoŋa yatama hohu kumesu ami kufumisha kuwansi wawu. Muloŋa anyana kaIsarela mudimu wawu wakunvulokaŋa hohu, nizuwi nanyidimu yakumakasawu. Dimu mwanahoshiyi Yehova.
Muloŋa mukaliwu ami nawumoni wakusaŋumuna kuzuwa kwami nikulendumuka kwami, kufumisha kwifuku dawutuŋiluwu kushika nikwifuku dalelu; kulonda nakawufumishi kumesu ami,
nakutama kwawanyana kaIsarela nawanyana kaYuda kwejima kwanakoŋuwu niwena, nianyanta jawu, niatulamba twawu, nitupristu twawu, niatuprofwetu twawu, niaYuda, niakwakushakama muYerusalema kulonda kunvuloka nizuwi.
Anamfutaleli nyima, hiyanantalishi mesuku. Kutoŋa ami nayitaŋishilaŋa chakumenekaŋa budidi nakuyitaŋisha, hela chochu, hiyanantiyilili kulonda ayitaŋishili maanaku.
Ilaŋa wena anashi yishimashima yawu mwitala datumbawu ijina dami, kulonda aditamishi kwawu.
Anatuŋi yinaŋanaŋa yaBayali yidi muchinekineki chamwana kaHinomi, kulonda kuhanwishaŋa anyanawu amayala nawambanda mukesi kudi Moleki; chuma chakukoŋa chishimashima ichi, chakukojeja aYuda kuputola, hiyami nayilejeluku, hichenjili nikumuchima wamuku.
Ichi dinu Yehova Nzambi yaIsarela nateni dehi mukaliwu wumudi nakwila nenu, Anawinki kudi mwanta wakuBabiloni nampoku yakabali, nanzala, nachipupu,
nindi, Tiyenu, nakayipompesha mumatuŋa ejima munayitemwinini chinazuwili, chinalendumukili, chinaswejeli ndombu. Nakayifuntisha cheŋi kwenakunu, nakayishakamisha chakadi kwakama.
Akekala antu ami, ninami nakekala Nzambi yawu.
Nakayinka muchima wumu ninjila yimu, kulonda akantiyaŋa woma mafuku ejima, kulonda akamonaŋa kuwaha niwena nianyanawu amba kayilondelaŋa.
Namba katiyaŋana nawu chitiyaŋenu chahayanyaka, nami, Hinakafuma kudi wena mwaka nileki kuyiwahishaku. Nakasha munyichima yawu jakuntiya woma, kulonda akabulaŋa kufuma kudami.
Nakayizaŋalela kulonda kuyila mwamuwahi, nakayitùmba mwituŋidi chalala chamuchima wami wejima, chawumi wami wejima.
Muloŋa Yehova nahoshi nindi, Imu munaleteli antu awa kutama kweneni kwejimiku, dimu nawa nakayiletela kuwaha kwejima kunayikani.
Maha akayilandaŋa mwituŋidi dimudi nakwila nenu, Hichihembi chakadi antu hela anyama. Nenu, Adinka dehi kudi aKaladeya.
Antu akalandaŋa maha namali, akasonekaŋa nsaŋu oju, akayilamikaŋa yilamiki, akatambikaŋa ayinsahu, nimwituŋa daBenjamini, nimutunyikala tudi kwakwihi naYerusalema, nimunyikala yamuYuda, nimunyikala yakwituŋa damapidi, nimunyikala yakunkulu, nimunyikala yakukabeta kakuchidiilu; muloŋa nakafuntisha antu awu ayili muwunkoli. Dimu mwanahoshiyi Yehova.
Helili Yeremiya wuchidi saŋa amwenzelelawu muchipaŋu chawanhembi, izu daYehova hidikwinza kudi yena kamuchiyedi,
nindi, Yehova mukwakuchikoŋa, Yehova mukwakuchituŋa kulonda kuchishimatisha, wukweti ijina daYehova,
nahoshi nindi, Ntambiki, nakakwitiya, nakakuleja yuma yamaneni yakala, yakadi kwilukeyi.
Muloŋa Yehova, Nzambi yaIsarela, nateni matala amumukala wunu, nimatala awanyanta jawaYuda anahumunuwu nansaŋu janyihaŋa yakwendela akwanjita, ninansaŋu jampoku jakabali,
nindi, Anenzi nakulwa nawaKaladeya; kulonda akayinzeshi nanyijimba yawantu inajahili hakuzuwa kwami, nihakulendumuka kwami, nansaŋu jawantu ejima akweti kutama kunaleteshi kubuta kumesu ami, nibuli kutala mukaliwu.
Tiyenu, nakawuletela kukola, nikuditiyaku, nakayuuka kwami. Nakayimwekeshela kuwunda kwakuvulu niwalala.
Nakafuntisha aYuda nawaIsarela ayili muwunkoli, nakayituŋa neyi hakusambila.
Nakayitookesha kuluwa kwawu kwejima kwanamputoluwu. Nakayanakena kuluwaluwa kwawu kwejima kwakumputola nikwakunmotoka.
Mukaliwu kudami wakekala wejina dakuluŋa, wakushimeka, wampuhu, kumesu anyunza yahanu hamaseki yejima yakatiya kuwaha kwejima kunakayila, yakatiya woma nakuzaala, nakuwaha kwejima, nakumwena kwejima kunakayiletela.
Yehova nahoshi nindi, Munu mwelaŋawu nawu, Muchihembi chakadi antu hela anyama, munyikala yamuYuda nimunyikwakwa yamuYerusalema muneli yihembi yakadi antu, yakadi ashakamamu, yakadi hela anyama,
mwakatiyakana cheŋi izu dakuluŋa, niizu dakutiya kuwaha, niizu dakalemba, niizu dansumbuki, nimazu awantu akwila nawu,
Yehova Wamazaza nahoshi nindi, Mwenamunu mwela dehi kwachihembi chakadi antu hela anyama, nimunyikala yawu yejima, mwakekala muwushakaminu wawatubiŋa akakamikaŋa nyikanka yawu yanyikoku.
Nimunyikala yakwituŋa damapidi, nimunyikala yakunkulu, nimunyikala yakukabeta kakuchidiilu, nimwituŋa daBenjamini, nimutunyikala tudi kwakwihi naYerusalema, nimunyikala yamuYuda, mwishina damakasa amukwakuchinda mwakahita cheŋi nyikanka yanyikoku. Dimu mwanahoshiyi Yehova.
Yehova nindi, Tiyenu, kwamba kenza mafuku inamba kakoŋa izu dadiwahi dinateneneni mutaŋa waIsarela namutaŋa waYuda.
Mumafuku owu, kumpinji oyu
Mumafuku owu aYuda amba kayamwina,
Muloŋa Yehova nahoshi nindi, Davidi hamba kabula muntu wakushakama hetanda dawanta damutaŋa waIsarelaku.
Niatupristu aLevi hiyamba kabula muntu kumesu ami wakulambulaŋa nyilambu yakushita, hela wakwochaŋa nyilambu yawuŋa, hela wakuketulaŋa yimuna hefuku hefukuku.
Izu daYehova denjili kudi Yeremiya,
nindi, Yehova nahoshi nindi, Neyi mwakatwesha kujaha chitiyaŋenu chami chamwaana, nichitiyaŋenu chami chawufuku, mwaka mwakabuli kwikala mwaana nawufuku hawu hekalilaŋawu,
komana nichitiyaŋenu chami chinatiyaŋeni nakambuŋami Davidi akatwesha kuchijaha, mwaka yena akabuli muntu wakuyuula hetanda dindi dawanta, nichitiyaŋenu chami chinatiyaŋeni nawankoŋi jami atupristu aLevi, akatwesha kuchijaha nawa.
Chakaŋanyaŋawu kuchinda yileŋaleŋa yamwiwulu, nichakaŋanyaŋawu kweseka wusekulula wakukaluŋalwiji, dichi namba kavulisha anyana kakambuŋami Davidi, niaLevi ankalakelaŋa.
Izu daYehova denjili kudi Yeremiya,
nindi, Ochu chanahoshuwu antu awa, nawu, Yisaka yiyedi yatondeliyi Yehova nayinati dehi, hiwunatoŋojoki mwokuku? Dimu mwadi nakudiwilawu antu ami, mwaka abulaŋa kuyimona cheŋi nawu munza.
Yehova nahoshi nindi, Neyi chitiyaŋenu chami chamwaana nawufuku hichakolaku, neyi yami nabuli kutoŋola mwelaŋa mawulu neseki,
komana ninami nawa nakanata anyana kaYakoba, nikambuŋami Davidi, kulonda nakabuli kutambula kudi anyanindi akwakuyuula anyana kaAbarahama naIsaka naYakoba. Muloŋa ami nakafuntisha antu awu ayili muwunkoli, nakayitiyila wushona.
 Izu dakudi Yehova denjili kudi Yeremiya, helili mwanta wakuBabiloni Nebukaneza, ninjita yindi yejima, nimawanta ahanu heseki ejima amwovwahililaŋa ninyunza yejima hiyakulwa naYerusalema, ninanyikala yawu yejima.
Nindi, Yehova Nzambi yaIsarela nahoshi nindi, Yaku wakahoshi namwanta wawaYuda Zedekiya wakamuleji neyi, Yehova nahoshi nindi, Tiya, mukaliwu nakawinka kudi mwanta wakuBabiloni, niyena wakawocha nakesi,
nineyi hiwakapuluka kudi yenaku, akakukwata chalala, akakwinka mumakasa indi. Mesu eyi akamona mesu amwanta wakuBabiloni, niyena wakahosha naneyi kanwa nakanwa, nineyi wakaya kuBabiloni.
Hela chochu, tiya izu daYehova, eyi mwanta wawaYuda Zedekiya. Yehova nakuteni dehi nindi, Hiwakafwa nampoku yakabaluku;
 wakafwa chawunda, chochayibutwililuwu ankakulula jeyi anyanta asambilili kesi kakudila nachu, eyi wuchidi kanda, dichi nawa chakakubutwilawu nineyi. Akakudila nawu, Lelu nkako! Muloŋa ami nahoshi dehi izu idi. Dimu mwanahoshiyi Yehova.
Kaprofwetu Yeremiya hakuhosha mazu ejimawa namwanta wawaYuda Zedekiya muYerusalema,
iku njita yamwanta wakuBabiloni yidi nakulwa naYerusalema ninanyikala yawaYuda yinashaluku yejima, yoyaLakishi naAzeka, muloŋa nyikala yayipaka yasheluku yoyeniyi.
Tiyenu izu daYehova denjili kudi Yeremiya, helili mwanta Zedekiya natiyaŋani dehi chitiyaŋenu nawantu ejima adiŋi kuYerusalema, chakuyibidika jakulekesha wuduŋu;
izu dakwila nawu antu ejima akayumbuku anduŋu jawu aHeberu amayala, nianduŋu jawu aHeberu awambanda, bayi muntu akaheta manakwindi kaYudeya muwuduŋuku.
Atulamba ejima niantu ejima atiyaŋeni chitiyaŋenu chakwila nawu akayumbuku anduŋu jawu amayala, nianduŋu jawu awambanda, akabuli kuyiheta cheŋi muwuduŋu, ovwahililumu ayumbiluku.
Kutwalamu abalumukili cheŋi, hiyakufuntisha cheŋi, anduŋu jawu amayala nawambanda ombiluwu, hiyakuyiŋija cheŋi muwuduŋu, ekali cheŋi anduŋu jawu amayala nawambanda.
Dichi izu daYehova hidikwinza kudi Yeremiya,
nindi, Yehova Nzambi yaIsarela nahoshi nindi, Ami natiyaŋeni chitiyaŋenu nawankakulula jenu, ifuku dinayifumishili mwituŋa daEjipitu mwitala dawuduŋu,
nami, Hakukumishaŋa nyaka yitanu nayiyedi, wejima wenu mwakayumbaŋaku anakwenu aHeberu anayilandishuwu, anayikalakeli dehi nyaka yitanu nawumu, mwakayumbaŋaku, akafumi kudenu chakubula wuduŋu. Ilaŋa ankakulula jenu hiyatiyililili kudamuku, hela kuteŋelekaku matu awu nehi.
Lelu munabalumuki dehi, muneli dehi chaloŋa kumesu ami, chimuneli dehi wejima wenu himukubidika akwenu jakulekesha wuduŋu. Munatiyaŋani dehi chitiyaŋenu kumesu ami, mwitala datenenawu ijina dami.
Enu himukubalumuka nawa cheŋi, himukutamisha ijina dami, wejima wenu himukufuntisha anduŋu jenu amayala nawambanda imwombili, kulonda eli mwaya nyichima yawu; himukufunta nakuyiŋija cheŋi muwuduŋu, kulonda ekali cheŋi anduŋu jenu amayala nawambanda.
Yehova nahoshi nindi, Chimunabuli kuŋovwahila nakubidika jakufumisha akwenu muwuduŋu dichi ami nukubidika kubula wuduŋu wakuletelenu mpoku yakabali, nichipupu, ninzala. Ninami nakayizukumwisha mwahita mawanta aheseki ejima.
Antu awa anamotoki chitiyaŋenu chami, anabuli kukoŋa mazu achitiyaŋenu chatiyaŋenuwu kumesu ami, habalwiluwu mwana kaŋombi hakachi, hiyakuhita mukachi, muneli iku mutamba iku mutamba.
Wowu atulamba twawaYuda, nawatulamba amuYerusalema, niatulala, niatupristu, niantu ejima amwituŋa ahitili mukachi, muneli mutamba wamwana kaŋombi iku, mutamba wamwana kaŋombi iku,
nakayinka kudi ayilumbu jawu, nikudi antu akukeŋa kuyijaha. Nyijimba yanyifu yakekala mbiji yakudya atuda ahaluzwizu nawanyama aheseki.
Mwanta wawaYuda Zedekiya nawatulamba twindi nakayinka kudi ayilumbu jawu, nikudi antu akukeŋa kuyijaha, nikunjita yamwanta wakuBabiloni, anafumi dehi kudenu.
Yehova nindi, Tiyenu, nakayileja akafunti cheŋi kumukala wunu. Akalwa nawu, akawutambula, akawocha nakesi. Nyikala yawaYuda nakayibalumuna kwikala yihembi yakadi antu.
Izu dakudi Yehova denjili kudi Yeremiya mumafuku aYehoyakimi mwana kaYosiya, mwanta wawaYuda,
nindi, Yaku kumutaŋa wawaRekabi, wakahoshi nawu, wakayitwali mwitala daYehova, wakayiŋiji mukapeka kamu, wakayinki vinyu anwi.
Hinukwila Yazaniya mwana kaYeremiya, Yeremiya mwana kaHabaziniya, nianakwindi, nianyanindi amayala ejima, nimutaŋa wawaRekabi wejima,
hinukuyitwala mwitala daYehova, mukapeka kawanyana kamwana kaIgidaliya Hanani, muntu waNzambi, kapeka kadikuma nakapeka kawatulamba, kadiŋi hewulu dakapeka kamwana kaShalumi Maseya, mukwakuhemba kuchisu.
Hinukutulila anyana akumutaŋa wawaRekabi yeŋa yakunama yenzala vinyu, nimpasa, hinukuyila nami, Nwenu vinyu.
Nawu, Hitwanwaŋa vinyuku. Muloŋa nkakulula yetu Yonadabi mwana kaRekabi watulejeli nindi, Bayi munwaŋa vinyuku, hela enu, hela anyanenu, chahayanyaka.
Hela kutuŋa itala, hela kutumba mbutu, hela kudima itempa danyivinyu, hela kudiheta, chinjila. Mafuku enu ejima mwakashakamaŋa kwamumatenti hohu, kulonda mwakashakami mafuku amavulu mwituŋa dimunazonkami.
 Tunovwahili mwizu dankakulula yetu Yonadabi mwana kaRekabi muyuma yejima yatuhampumwininiyi, yatulekesheli kunwa vinyu mafuku etu ejima, ninetu niaŋodijetu, nianyanetu amayala, nawambanda;
watulekesheli nikutuŋa matala akushakama. Hitwaheta kwetu hela itempa danyivinyu, hela iha, hela mbutuku.
Tunashakami kwetu kwamumatenti, tunovwahili, tuneli mwejima mwatulejeliyi nkakulula yetu Yonadabi.
Ilaŋa chenjiliyi mwanta wakuBabiloni Nebukaneza mwituŋa, hitukwila netu, Twatuyenu kuYerusalema tutemuki njita yawaKaladeya nanjita yawaSiriya. Dichi twashakamina kuYerusalema.
Izu daYehova hidikwinza kudi Yeremiya,
nindi, Yehova Wamazaza, Nzambi yaIsarela, nahoshi nindi, Yaku, wakayili aYuda niakwakushakama muYerusalema, neyi, Yehova nindi, Kwonti kwenu kuyitaŋisha kulonda mutiyilili mazu ami, tahindi?
Mazu amwana kaRekabi Yonadabi alejeliyi anyanindi akuyilekesha kunwa vinyu saŋa ayikoŋelawu, nilelu hiyanwaŋaku, ovwahilaŋa mwayilejeluwu kudi nkakulula yawu; hakwila ami nahoshi nenu chakumenekaŋa budidi nakuhosha, enu kwenu kuntiyililaŋa nehi.
Ami nayitemeshelelaŋa ambuŋami atuprofwetu ejima, chakumenekaŋa budidi nakuyitemeshela, nakwila nami, Fumenu munjila jenu jatama wejima wenu, wahishenu mumwelaŋa, bayi mulondelaŋa akishi nakuyipeshaku, kulonda mwakashakami mwituŋa dinayinki ninenu niankakulula jenu. Ilaŋa enu kuteŋelekaku itu, hela kuntiyilila nehi.
Ichi chaneluwu anyana kamwana kaRekabi Yonadabi, anakoŋi mwaya kuleja kwayilejeluwu kudi nkakulula yawu, hakwila antu awa kuntiyililami nehi,
dichi Yehova Nzambi Wamazaza, Nzambi yaIsarela, nahoshi nindi, Tiyenu, ami nakayiletela aYuda niakwakushakama muYerusalema kutama kwejima kunayiteneni. Muloŋa ami nahoshi nawu, wena kutiyilila nehi. Nayitambiki, wena kwitiya nehi.
Yeremiya hakuleja akwamutaŋa waRekabi nindi, Yehova Wamazaza, Nzambi yaIsarela, nahoshi nindi, Chimunovwahili mwayilejeliyi nkakulula yenu Yonadabi, himukuhemba nikuleja kwindi kwejima, himukwila mwejima mwayilejeliyi,
dichi Yehova Wamazaza, Nzambi yaIsarela, nahoshi nindi, Mwana kaRekabi Yonadabi hamba kabula muntu wakwimana kumesu amuku hayanyaka.
Tiyenu izu dakudi Yehova denjili kudi Yeremiya, mumwaka wamuchiwana waYehoyakimi mwana kaYosiya, mwanta wawaYuda,
nindi, Nonaku mukanda wakuvuŋa, wusonekumu mazu ejima inahoshi naneyi akuzuwila Isarela naYuda ninyunza yejima, kufumisha kwifuku dinatachikili kuhosha naneyi, kwokumafuku aYosiya, ndo-o nikwifuku dalelu.
Wamba kela mutaŋa waYuda wakatiya kutama kwejima kunidi nakuyifuukwila kuyikoŋa, kulonda wejima wawu akafumi munjila jawu jatama, kulonda nakayanakeni nikuluwa kwawu ninshidi yawu.
Yeremiya hakutambika mwana kaNeriya Baruki, Baruki hakusoneka mumukanda wakuvuŋa mazu aYehova ejima ahosheliyi naYeremiya, chakufuma mukanwa kaYeremiya.
Yeremiya hakumuleja Baruki, nindi, Ami anaŋenzeleli mwitala. Hinatweshi kuya mwitala daYehovaku.
Dichi yaku eyi, wutaŋi mazu aYehova kumatu awantu, mwitala daYehova hefuku dakujiŋa nanzala, mumukanda wakuvuŋa iwunasoneki chakufuma mukanwa kami. Wakayitaŋi nawa kumatu awaYuda ejima akufumafuma munyikala yawu.
Wamba kela akadumba kumesu aYehova nakulembelela, akafumi munjila jawu jatama wejima wawu; muloŋa nikuzuwa, nikulendumuka kwanateneniyi Yehova antu awa kunatohi.
Mwana kaNeriya Baruki welili mwamulejeli kaprofwetu Yeremiya mwejima, wataŋili mazu aYehova mumukanda mwitala daYehova.
Mumwaka wamuchitanu waYehoyakimi mwana kaYosiya, mwanta wawaYuda, mukakweji kamuchitanu, antu amuYerusalema ejima, niantu ejima afumini munyikala yawaYuda enjili kuYerusalema, hiyakubidika jakujiŋa nanzala kumesu aYehova.
Baruki hakutaŋa mumukanda mazu aYeremiya mwitala daYehova, mukapeka kaGemariya mwana kansoneki Shafwani, muchipaŋu chakundundamu, kuwiŋililu wakuChisu chachiha chakwitala daYehova, antu ejima atiyaŋa.
Mikaya mwana kaGemariya, Gemariya mwana kaShafwani, chanatiyiyi mumukanda mazu aYehova ejima,
hakukunkumukila mwitala damwanta, hakwiŋila mukapeka kansoneki; kutala atulamba ejima anashakami mwenomu, iwu nsoneki Elishama, iwu mwana kaShemaya Delaya, iwu mwana kaAkibori Elinatani, iwu mwana kaShafwani Gemariya, iwu mwana kaHananiya Zedekiya, niatulamba amakwawu ejima.
Mikaya hakuyishimwina mazu ejima anatiyiyi, anataŋiyi Baruki kumatu awantu.
Atulamba ejima hiyakutemesha Yehudi mwana kaNetaniya, Netaniya mwana kaShelemiya, Shelemiya mwana kaKushi, kudi Baruki, nawu, Owu mukanda wakuvuŋa iwunataŋi kumatu awantu wushi kuchikasa cheyi, winzi kunu. Dichi mwana kaNeriya Baruki washili mukanda wakuvuŋa kuchikasa chindi hakuya kudi wena.
Hiyakumwila nawu, Shakamaku mwani, wututaŋiluwu. Baruki hakuyitaŋilawu.
Cheliluwu anatiyi dehi mazu ejima, hiyakuditalatala chawoma hohu, hiyakumwila Baruki nawu, Chalala tukumuleja mwanta mazu awa ejima.
Hiyakumwihula Baruki nawu, Atuleji mwani, awa mazu akukanwa kindi ejimawa wayisonekeli ŋahi?
Baruki hakuyakula nindi, Wanteneneni mazu awa ejima nakanwa kindi, ami hinukusoneka nawulombu mumukandowu.
Dichi atulamba hiyakumwila Baruki, nawu, Yenu mwakabatami nineyi niYeremiya, bayi muntu eluka kumukwikalaku.
Hiyakwiŋila muchipaŋu mwadiŋiyi mwanta, ilaŋa mukanda awutentekeli mukapeka kansoneki Elishama. Hiyakumushimwina mwanta mazu ejimawa.
Dichi mwanta hakutemesha Yehudi akaleti owu mukanda. Hakuwunona mukapeka kansoneki Elishama. Yehudi hakumutaŋila mwanta, niatulamba ejima emeni kudi mwanta.
Mwanta wadiŋi washakama mwitala damwaka wachishika, mukakweji kamuchitanu nachiwana, kumesu indi kwadiŋi mbwabula yidi nakesi.
Cheliliyi Yehudi nataŋi dehi yipapilu kwiji yisatu indi kwiji yiwana, mwanta hakuwuketwola nampoku, hakuwunatila mukesi kadiŋi mumbwabula, nichiwanoŋeli mukanda wejima tohu nakesi kadiŋi mumbwabula.
Hela mwanta hela ambuŋindi atiyili mazu ejimawa hosi niwumu watiyili woma, hela kutabula mahininduku.
Ilaŋa aElinatani naDelaya naGemariya amulembeleleli mwanta nawu, Bayi wocha mukandowuku. Yena kwonti kwindi kutiya mwahosheluwu.
Mwanta hakuleja Yerameyeli mwana kayena mwanta, nimwana kaAziriyeli Seraya, nimwana kaAbideyeli Shelamiya, nindi, Kakwatenu nsoneki Baruki nakaprofwetu Yeremiya. Ilaŋa Yehova wayiswekeli.
Heliliyi mwanta nochi dehi mukanda nimazu akukanwa kaYeremiya asonekeliyi Baruki, izu daYehova hidikwinza kudi Yeremiya,
nindi, Nonaku mukanda wakuvuŋa wukwawu, wusonekumu mazu akusambila ejima adiŋi mumukanda wakusambila, wanochiyi mwanta wawaYuda Yehoyakimi.
Wakamwila mwanta wawaYuda Yehoyakimi, neyi, Yehova nahoshi nindi, Eyi wunochi dehi mukandiwu, hiwukwila neyi, Indi iwu mukanda wakwila neyi, Chalala mwanta wakuBabiloni wakenza nakukisaŋana ituŋidi, wakanoŋeshamu niantu nianyama wunawusonekelidi?
Dichi Yehova nateni dehi mwanta wawaYuda Yehoyakimi nindi, Hamba kekala namuntu wakushakama hetanda daDavidi dawantaku. Nimujimba windi akawunatila hanzi, namwaana wakatiyi nkanza, nawufuku wakatiyi chishika
Nakamubabesha niyena nianyanindi niambuŋindi nakuluwa kwawu. Nakayiletela niwena, niakwakushakama muYerusalema, niaYuda, kutama kwejima kunayiteneneni, wena kuntiyilila nehi.
Yeremiya hakunona mukanda wakuvuŋa wukwawu, hakuwinka kudi nsoneki Baruki, mwana kaNeriya. Yena hakusonekamu chakufuma mukanwa kaYeremiya, mazu ejima amumukanda wocheliyi mwanta wawaYuda Yehoyakimi mukesi. Abombeleluku nawa mazu amavulu adi neyi wenowu.
Mwana kaYosiya Zedekiya hakushakama muwanta, naswani dehi Yehoyachimi mwana kaYehoyakimi, adiishiluwu wanta wamwituŋa daYuda kudi mwanta wakuBabiloni Nebukaneza.
Hela yena, hela ambuŋindi, hela antu amwituŋa, kutiyilila kumazu aYehova ahosheliyi nakaprofwetu Yeremiya, nehi.
Mwanta Zedekiya watemesheli mwana kaShelemiya, Yehukali, niZefwaniya mwana kakapristu Maseya, kudi kaprofwetu Yeremiya, nindi, Atulombeluku mwani, kudi Yehova Nzambi yetu.
Henohu Yeremiya wudi nakudendela mukachi kawantu, kanda amushi mukaleyaku.
Henohu njita yaFwaro yafuma dehi muEjipitu. AKaladeya akuchikili Yerusalema hiyakutiya nsaŋu yawu, hiyakujaha chiimba chawu chakuYerusalema.
Izu daYehova hidikwinza kudi kaprofwetu Yeremiya,
nindi, Yehova Nzambi yaIsarela nahoshi nindi, Tiyenu chimwakamwila mwanta wawaYuda nayitemeshi kudami nakwihula, nenu, Tiyenu, njita yaFwaro yinenzi nakuyikwashaku yakafunta cheŋi mwituŋa dawu muEjipitu.
AKaladeya akafunta cheŋi kunu, akalwa namukaliwu, akawutambula, akawocha nakesi.
Yehova nahoshi nindi, Bayi mudidimba nenu, AKaladeya chalala akatufumaku. Hiyakayifumaku.
Hela tuhu neyi munakisaŋani njita yejima yawaKaladeya adi nakulwa nanenu, ashala kwanyilumba yawantu anatapuwu hohu, adi kunyamuka mumatenti awu wejima wawu, adi kwocha mukaliwu nakesi.
Chelili njita yawaKaladeya yinajahi dehi chiimba chawu chakuYerusalema, nawoma watiyiluwu wanjita yaFwaro,
Yeremiya hakufuma muYerusalema nindi ayi mwituŋa daBenjamini, atambwiluku iseka dindi mukachi kawantu.
Chanashikiyi muChisu chaBenjamini kuwana hikudi mukulumpi wawanhembi, ijina dindi Iriya, mwana kaShelemiya, Shelemiya mwana kaHananiya. Hakumukwata kaprofwetu Yeremiya, nindi, Hiwukuya nakudimbukila kudi aKaladeya.
Yeremiya nindi, Wunatwambi. Hinidi nakuya nakudimbukila kudi aKaladeyaku. Ilaŋa yena kumutiyilila nehi. Dichi Iriya hakumukwata Yeremiya, hakumutwala kudi atulamba.
Atulamba hiyakumuzuwila Yeremiya, hiyakumweta, hiyakumusha mukaleya kamwitala dansoneki Yonatani. Muloŋa adibalumuna dehi kaleya.
Helili Yeremiya nenzi dehi mwitala damuwina, nimukapeka kamukachi, Yeremiya nashakami dehi kwenoku mafuku amavulu,
mwanta Zedekiya hakutemesha antu nakumuleta. Mwanta hakumwihwila mwitala dindi kumbadi, nindi, Kuduhu kadizu kakudi Yehova? Yeremiya nindi, Didi kwoku. Nindi, Eyi akakwinka mumakasa amwanta wakuBabiloni.
Yeremiya hakumwila nawa mwanta Zedekiya nindi, Indi ami nayitamishili hadihi, hela eyi, hela ambuŋeyi, hela antu awa, mwaka muŋushi mukaleya?
 atuprofwetu twenu ayiprofweteli nawu, Mwanta wakuBabiloni hakenza nakulwa nanenu, hela netuŋa iduku, hiyadihi?
Ichi dinu, eyi nkaka yami mwanta, tiya mwani. Atiyi mwani chinukulemba kumesu eyi. Bayi wumfuntisha cheŋi kwitala dansoneki Jonatanuku, nakenza kafwilaku.
Mwanta Zedekiya hakuyileja antu, hiyakumusha Yeremiya muchipaŋu chawanhembi, hiyakumwinkaŋa dinkendi dimu hefuku hefuku dakufumisha kumukwakwa wawakwakutuŋa mankendi, nichimwamanini mankendi ejima mumukala, Dichi Yeremiya hakushakama muchipaŋu chawanhembi.
Mwana kaMatani Shefwatiya, nimwana kaPashuri Gedaliya, nimwana kaShelemiya Yukali, nimwana kaMalikiya Pashuri, atiyili mazu ahosheliyi Yeremiya kudi antu ejima,
nindi, Yehova nahoshi nindi, Muntu wakashala mumukala wunu wakafwa nampoku yakabali, nanzala, nichipupu, ilaŋa wákafumamu nakuya kudi aKaladeya wakahanda, wumi windi wakekala neyi chuma chakupuupa kunjita, wakahanda.
Yehova nahoshi nindi, Chalala mukaliwu akawinka kudi akwanjita yamwanta wakuBabiloni, wakawutambula.
Atulamba hiyakumwila mwanta, nawu, Muntu iwu amujahi mwani. Muloŋa wudi nakuzeyesha makasa awakwanjita anashali mumukala, nimakasa awantu ejima chadi nakuhoshayi nawu mazu adi chochichi. Muloŋa muntu iwu hadi nakuyikeŋela awa antu jakumwenaku, wudi nakuyikeŋela jakuyitamisha.
Mwanta Zedekiya hakuyila nindi, Owu, wudi kumakasenu. Ami mwanta hinatweshi kuyilekesha chumaku.
Hiyakumutwala nakumunata Yeremiya muwina waMalikiya mwana kayena mwanta, wowu wina wadiŋi muchipaŋu chawanhembi. Hiyakumuzelumwinamu Yeremiya nanyonji. Muwina himwadiŋi menjuku mwadiŋi malowa. Yeremiya hakwiŋila mumalowa.
KaEtiyopiya Ebedi Meleki, kalala kamwitala damwanta, hakutiya chanamushuwu Yeremiya muwina. Mwanta wadiŋi washakama muchisu chaBenjamini chakumpwembu.
Ebedi Meleki hakwidika mwitala damwanta, hakuhosha namwanta,
nindi, Eyi nkaka yami mwanta, antu awa mwejima mwanamukoŋuwu kaprofwetu Yeremiya ananatiluwu muwina, anakoŋi chatama. Mwenomu mwadiyi keŋa afwilumu nanzala. Muloŋa mumukala himudi nawa mankenduku.
Mwanta hakumuleja kaEtiyopiya Ebedi Meleki, nindi, Sendaku amayala makumi asatu (30) adi kunu, wuyi nawu, wakamufumishi kaprofwetu Yeremiya muwina, hohanu hachidiyi kanda afwi.
Ebedi Meleki hakusenda amayala, hakuya nawu, hakwiŋila mwitala damwanta, hakuya mwishina detala dakuswekela yuma yalema, hakunonamu yibeli yayikulu, nimahina ataboka taboka, atoka dehi, hakuyizelumwina muwina mwadiŋiyi Yeremiya nanyonji.
KaEtiyopiya Ebedi Meleki hakumwila Yeremiya, nindi, Oyu yibeli yayikulu, ninowu mahina ataboka taboka, atoka dehi, yishi munkwaha kwishina danyonji. Yeremiya ela nichenochu.
Hiyakumukokamu Yeremiya nanyonji, amufumisha nimuwina. Yeremiya hakushakama muchipaŋu chawanhembi.
Mwanta Zedekiya hakutemesha antu nakuleta kaprofwetu Yeremiya kudi yena muwiŋililu wakwitala daYehova wamuchisatu. Mwanta hakumwila Yeremiya nindi, Nakeŋi nikwihuluhu kachuma, bayi wunjindaku.
Yeremiya hakumwila Zedekiya nindi, Neyi nukukulejamu, hiwukunjahaku? Hela neyi nukukuleja maana, hiwukuntiyililaku.
Zedekiya hakuhosha naYeremiya kumbadi, mazu akusanyika, nindi, Chahandayi Yehova watwinkeli wumi iwu kwaamu, hinukukujaha kwamuku, hinakakwinka kudi antu anakeŋi kukujahaku.
Yeremiya hakumwila Zedekiya nindi, Yehova, Nzambi Wamazaza, Nzambi yaIsarela, nahoshi nindi, Neyi wukufuma mumukala, hiwukuya kudi atulamba twamwanta wakuBabiloni, wumi weyi wakahanda, nimukaliwu hiyakawocha nakesuku. Wakahanda nineyi nimutaŋa weyi.
Ilaŋa neyi wakabula kufuma mumukala nakuya kudi atulamba twamwanta wakuBabiloni, mukaliwu akawinka kudi aKaladeya, akawocha nakesi, eyi hiwakapuluka kudi wenaku.
Mwanta Zedekiya hakumwila Yeremiya nindi, Ami natiyi woma wawaYudeya anadimbukili kudi aKaladeya, nami akenza kanyinka kudi wena, akenza kantaŋula.
Kuchinka Yeremiya nindi, Hiyakakwinka kudi wenaku. Nalembi mwani, ovwahilaku izu daYehova dinidi nakuhosha naneyi. Wila chenochu chakakuwahila, wumi weyi wakahanda.
Neyi wakaleka kufuma mumukala, tiya izu dananlejiyi Yehova,
nindi, Tiyenu, ambanda ejima anashali mwitala damwanta wawaYuda akayiidishilawu atulamba twamwanta wakuBabiloni. Wena ambanda akakwila nawu,
Niaŋodijeyi, nianyaneyi akayiidishilawu aKaladeya. Hiwakapuluka kudi wenaku, mwanta wakuBabiloni wakakukwata. Eyi wakakojeja mukaliwu kuwocha nakesi.
Zedekiya hakumwila Yeremiya nindi, Awa mazu bayi ayitiya kudi muntuku, nineyi hiwakafwaku.
Neyi atulamba akatiya nawu nadiŋi nakuhosha naneyi, neyi akenza kudeyi nakukwila nawu, Atulejuku mwani yiwunahoshi namwanta, bayi wutujindaku, ninetu hitukukujahaku, atuleji nawa niyahoshayi mwanta naneyi;
eyi wakayila neyi, Nadiŋi nakumulembelela mwanta nami abuli kumfuntisha kwitala daYonatani, nibuli kufwilaku.
Atulamba ejima hiyakwinza kudi Yeremiya nakumwihula. Yena hakuyileja mwaya mazu ejimawa amulejeluwu kudi mwanta. Aleka nikuhosha nindi. Muloŋa nsaŋu hiyatiyakenuku.
Yeremiya ashakama nimuchipaŋu chawanhembi ndo-o nikwifuku datambwiluwu Yerusalema.
Chelili anatambuli dehi Yerusalema, mumwaka wamuchitanu nachiwana wamwanta wawaYuda Zedekiya, mukakweji kekumi, mwanta wakuBabiloni Nebukaneza ninjita yindi yejima enjili nakulwa naYerusalema, awukuchikili.
Mumwaka waZedekiya wekumi nawumu (11), mukakweji kamuchiwana, mwifuku dakakweji damuchitanu nachiwana, alokweli mpwembu yamukala.
Atulamba twamwanta wakuBabiloni ejima enjili, hiyakushakama muChisu chahakachi champwembu, iwu Nerigali Sharezeri, iwu Samigari Nebo, iwu Saresekimi, iwu Rabisarisi, iwu Nerigali Sharezeri, iwu Rabimagi, hamu nawatulamba twamwanta wakuBabiloni anashaluku ejima.
Amwanta wawaYuda Zedekiya nawakwanjita ejima chanayimonuwu hiyakutemuka, hiyakufuma mumukala nawufuku, hiyakuyila njila yetempa damwanta kuchisu chekala hakachi kampwembu jiyedi, hakwidikila kunjila yakuchana.
Ilaŋa njita yawaKaladeya yayihaŋili, amuweni Zedekiya muyana yakuYeriku. Chamukwatiluwu hiyakumutwala nakumukandwisha kudi mwanta wakuBabiloni Nebukaneza kuRibila mwituŋa daHamati, hakumusompesha.
Mwanta wakuBabiloni hakujahila anyana kaZedekiya kumesu indi kuRibila. Mwanta wakuBabiloni hakujaha nawa niayilolu awaYuda ejima.
 Hakumulokola Zedekiya mesu, hakumukasa mumaleŋi, kulonda amutwali kuBabiloni.
AKaladeya hiyakwocha itala damwanta, nimatala awantu nakesi, hiyakuhumona mpwembu jakuYerusalema.
Mukulumpi wawanhembi Nebuzaradani watweli kuBabiloni muwunkoli antu anashali, ashelasheli muYerusalema, niawombolokeli nawa, wowu enjili nakudimbukila kudi yena, niantu amakwawu anashali ashelasheli.
Hakwila atuzweŋi ahadi antu, abulili yuma, mukulumpi wawanhembi Nebuzaradani wayishiyili mwituŋa daYuda, wayinkeli matempa anyivinyu nimaha dodena ifuku odu.
Mwanta wakuBabiloni Nebukaneza hakukana mukulumpi wawanhembi Nebuzaradani nsaŋu jaYeremiya,
nindi, Wumutwalaŋa, wakamutalaŋa chachiwahi, bayi wakamwilaŋa chatamaku, chiŋa wakamwilaŋa mwejima mwakahoshayi naneyi.
Mukulumpi wawanhembi Nebuzaradani hakutemesha antu, niNebushazibani, niRabisarisi, niNerigali Sharezeri, niRabimagi, niantu alema amwanta wakuBabiloni ejima nawa,
hiyakutemesha antu, hiyakufumisha Yeremiya muchipaŋu chawanhembi, hiyakumwinka kudi Gedaliya mwana kaAhikami, Ahikami mwana kaShafwani, kulonda akamutwali kumukala wawu. Ashakama nihamu nawantu.
Izu daYehova denjili kudi Yeremiya hachidiŋiyi wakwenzelela muchipaŋu chawanhembi,
nindi, Yaku wakahoshi nakaEtiyopiya Ebedi Meleki, neyi, Yehova Wamazaza, Nzambi yaIsarela, nahoshi nindi, Tiya, nakashikija mazu ami hamukaliwu kulonda henzi yatama, bayi yayiwahuku; akayikoŋela kumesu eyi ifuku odu.
Yehova nindi, Hakwila eyi nakakupulwisha hefuku odu. Hiyakakwinka kudi antu iwunatiyi womaku.
Muloŋa ami chalala nakakwamwina, hiwakadimbukila kumpoku yakabaluku; wumi weyi wakekala neyi chuma chakupuupa kunjita, nanochu chiwunankuhweleli. Dimu mwanahoshiyi Yehova.
Izu dakudi Yehova denjili kudi Yeremiya, helili mukulumpi wawanhembi Nebuzaradani namuumbuku dehi kuRama, helili anamutwali dehi wakukasa mumaleŋi, hamu nawantu ejima amuYerusalema naYuda adiŋi nakutwalawu kuBabiloni muwunkoli.
Mukulumpi wawanhembi hakumutambika Yeremiya, hakumwila nindi, Yehova Nzambi yeyi diyi washimwini yumiyi yatama yakeŋa kumona mukala wunu.
Ninochu Yehova nachikoŋi dehi, neli mwahosheliyi. Chimunamuputoli Yehova nichimunabuli kwovwahila izu dindi, dihu hanayiweni chumichi.
Ichi dinu tiya, lelu nakusubuli dehi mumaleŋi adiŋi kumakaseyi. Neyi wunatiyi kuwaha kuya nanami kuBabiloni, twatuyi, nukukutalaŋa chachiwahi. Ilaŋa neyi wunatiyi kutama kuya nanami kuBabiloni, dishakamini kweyi. Talaku, ituŋa dejima didi kumesu eyi, kwonsu kuwunamoni kuwaha kunayi muchima weyi kwoku kuwukuya.
Hadiŋiyi kanda afunti, mukwawu hakumwila nindi, Komana funtaku kweyi kudi Gedaliya mwana kaAhikami, Ahikami mwana kaShafwani, anakunjikuwu kudi mwanta wakuBabiloni kwikala nguvulu wanyikala yawaYuda, wakashakami nindi hamu nawantu. Neyi nehi, yaku tuhu kweyi kwonsu kunayi muchima weyi. Dichi mukulumpi wawanhembi hakumwinka niyakudya nichamukunkulu, hakumuleka.
Yeremiya hakuya kudi mwana kaAhikami Gedaliya kuMizipa, hakushakama nindi hamu nawantu asheli mwituŋa.
Dichi dinu cheliluwu akulumpi ayendu yadiŋi mumpata, niwena niantu awu, chatiyiluwu nawu, Mwanta wakuBabiloni nakunjiki dehi mwana kaAhikami Gedaliya kwikala nguvulu yetuŋa, namwinki dehi niamayala, niambanda, nianyana, niatuzweŋi amwituŋa abulili kutwalawu kuBabiloni muwunkoli;
hiyakwinza kudi Gedaliya kuMizipa, iwu mwana kaNetaniya Ishimeli, awa anyana kaKareya aYohanani naYonatani, iwu mwana kaTanihumeti Seraya, awa anyana kaEfwayi wakuNetofwati, iwu mwana kamukwaMayakati Yezaniya, niwena niantu awu.
Gedaliya mwana kaAhikami, Ahikami mwana kaShafwani, hakuhosha nawena nawantu awu mazu akusanyika, nindi, Bayi mutiya woma wakuyikalakela aKaladeyaku. Shakamenu mwituŋa, mumukalakelaŋa mwanta wakuBabiloni, mwakashakami chachiwahi.
Hakwila ami nukushakama kuMizipa kulonda kuyikalakelaŋa aKaladeya akenzaŋa kudetu. Kwinza enu kwenu pompeshenu kwenu nivinyu, ninyikabu yahachilaaka chankanza, nimanji mwakayishi muyuma yenu yakusendela, mwakashakamaŋa munyikala yenu yimunatambuli tambuli.
NiaYudeya ejima nawa adiŋi nimuMowabi, nimukachi kawanyana kaAmoni, nimuEdomi, niadiŋi mumatuŋa ejima, chatiyiluwu nawu, Mwanta wakuBabiloni nashiyuhu aYuda amakwawu, nayikunjikili dehi Gedaliya mwana kaAhikami, Ahikami mwana kaShafwani, kwikala nguvulu yawu,
wena aYudeya ejima hiyakufumafuma kwejima kwayitemwininuwu, hiyakufunta kwituŋa daYuda, kudi Gedaliya kuMizipa, hiyakupompesha vinyu nanyikabu yahachilaaka chankanza yayivulu nankashi.
AYohanani mwana kaKareya nawakulumpi ejima ayendu yadiŋi mumasaŋa, hiyakwinza kudi Gedaliya kuMizipa,
hiyakumwila nawu, Eyi hiwuneluki neyi Bayalisi mwanta wawanyana kaAmoni natemeshi dehi mwana kaNetaniya Ishimeli kulonda akujahuku? Ilaŋa mwana kaAhikami Gedaliya hayitejeli kwinduku.
Mwana kaKareya Yohanani hakuhosha naGedaliya kuMizipa kumbadi, nindi, Nleki mwani niyi nakamujahi mwana kaNetaniya Ishimeli, kwosi muntu wakachilukaku. Indi yena akujahi tuhu kulonda aYudeya ejima anapompi kudeyi akamwaŋali tuhu kwawu, niantu amuYuda anashaluhu akanoŋi tuhu?
Mwana kaAhikami Gedaliya hakumwila mwana kaKareya Yohanani, nindi, Bayi wila chumichuku, wudi nakumutwambila Ishimeli.
Mukakweji kamuchitanu nachiyedi Ishimeli mwana kaNetaniya, Netaniya mwana kaElishama, wakwivumu dawanta, wahadi atulamba twamwanta, nawantu ikumi, hiyakwinza kudi mwana kaAhikami Gedaliya kuMizipa. Kwenoku kuMizipa hiyakudiila hamu yakudya.
Mwana kaNetaniya Ishimeli niantu ikumi adiŋiyi nawu, hiyakunyamuka hiyakumutapa Gedaliya mwana kaAhikami, Ahikami mwana kaShafwani, nampoku yakabali, hiyakumujaha, muntu akunjikiluwu kudi mwanta wakuBabiloni kwikala nguvulu yetuŋa.
Ishimeli hakujaha nawa aYudeya ejima adiŋi nayena, adiŋi naGedaliya kuMizipa, niaKaladeya adiŋi kwenoku, wowu akwanjita.
Ifuku damuchiyedi nanaha hajahiliyi Gedaliya, kwosi muntu nachilukuku,
hikukwinza antu akufuma kuShekemi, nikuShilo, nikuSamariya, amayala makumi atanu nasatu (80), mawevu awu akutewula, mahinawu akutabula, aditapola dehi, kumakasawu anasendi nyilambu niinsensi, nawu atwali kwitala daYehova.
Mwana kaNetaniya Ishimeli hakufuma kuMizipa hakuya nakuyikinkilila, iku wudi nakuya, iku wudi nakudila. Chayibulakeniyi hakuyila nindi, Tuyenu kudi mwana kaAhikami Gedaliya.
Cheliluwu anashiki dehi mukachi kamukala mwana kaNetaniya Ishimeli hakuyijaha, hakuyinatila muwina, niyena niantu indi adiŋiyi nawu.
Mukachi kawu mwamwekeni amayala ikumi amwilili Ishimeli nawu, Bayi wutujahaku, muloŋa twasweka yuma yetu mumpata, nitidiku, nibali, nimanji, niwuchi. Hakuyileka, hayijahili hamu nawanakwawuku.
Wena winowu wanatililiyi Ishimeli nyijimba yejima yawafu awamayala ajahiliyi nansaŋu yaGedaliya, diwu wapundiliyi mwanta Asa nawoma watiyiliyi mwanta wawaIsarela Bayasha; mwana kaNetaniya Ishimeli hakuwinzesha antu ajahiliyi.
Antu ejima asheluku ádiŋi muMizipa, nianyana kamwanta awambanda, niantu ejima asheli muMizipa enkeluwu mwana kaAhikami Gedaliya kudi mukulumpi wawanhembi Nebuzaradani, Ishimeli hakuyitwala muwunkoli. Mwana kaNetaniya Ishimeli hakuyitwala muwunkoli, nindi aketuli ayi kudi anyana kaAmoni.
AYohanani mwana kaKareya nawakulumpi ayendu adiŋiyi nawu ejima, chatiyiluwu kutama kwakoŋeliyi mwana kaNetaniya Ishimeli kwejima,
hiyakutambika amayala ejima, hiyakuya nakulwa namwana kaNetaniya Ishimeli, hiyakumuwana kwijiya deneni dekala muGibeyoni.
Dichi cheliluwu antu ejima adiŋi naIshimeli anamoni dehi mwana kaKareya Yohanani niakulumpi ayendu adiŋiyi nawu ejima, hiyakutiya kuwaha.
Antu ejima afumishiliyi Ishimeli kuMizipa ádiŋi nakutwalayi muwunkoli hiyakubalumuka, hiyakufunta, hiyakuya kudi mwana kaKareya Yohanani.
Ilaŋa mwana kaNetaniya Ishimeli hakupuluka kudi Yohanani namayala atanu nasatu, hiyakuya kudi anyana kaAmoni.
Mwana kaKareya Yohanani niakulumpi ayendu adiŋiyi nawu ejima hiyakuya nawantu ejima asheluhu, wowu akuMizipa afuntishiliyi mwayilaŋawu namwana kaNetaniya Ishimeli, heliliyi najahi dehi mwana kaAhikami Gedaliya, wowu akwanjita, niambanda, nianyana, niatulala afuntishiliyi cheŋi kuGibeyoni kwayiluwu.
Hiyakufumaku hiyakuya nakushakama muchiimba chaChimihami chekala kwakwihi naBetelemi, kulonda ayi nakwiŋila kuEjipitu, nansaŋu yawaKaladeya;
muloŋa anayitiyi dehi woma muloŋa mwana kaNetaniya Ishimeli najahi dehi mwana kaAhikami Gedaliya akunjikiluwu kudi mwanta wakuBabiloni kwikala nguvulu yetuŋa.
Akulumpi ayendu ejima, nimwana kaKareya Yohanani, nimwana kaHoshaya Yezaniya, niantu ejima kufumisha kudi akadi kulema kushika nikudi asweja kulema, hiyakukundama kwakwihi,
hiyakumwila kaprofwetu Yeremiya, nawu, Eteji mwani mutukulemba, atulombeluku kudi Yehova Nzambi yeyi, alombeluku awa antu ejima anashaluku; muloŋa twadiŋi amavulu, tunashali dehi antesha, neyi chiwunamoni namesu eyi;
Yehova Nzambi yeyi atuleji njila yitukwenda nichuma chitukwila.
Kaprofwetu Yeremiya hakuyila nindi, Natiyi dehi. Tiyenu, nukuyilombelela kudi Yehova Nzambi yenu munayi mazu enu. Chakela, chonsu chakayakulayi Yehova nakayileja. Hinakayijinda chumaku.
Hiyakumwila Yeremiya nawu, Neyi twakabula kwila mwejima mwakaya izu dakakutemeshayi nachu Yehova Nzambi yeyi kudetu, Yehova ekali chinsahu chetu chalala chashinshika.
Hela dakawaha hela dakatama twakovwahila izu daYehova Nzambi yetu kutukukutemesha; kulonda chitwakovwahila izu daYehova Nzambi yetu chakatuwahili.
Chimuneli munahiti dehi mafuku ikumi, izu daYehova hidikwinza kudi Yeremiya.
Yena hakutambika mwana kaKareya Yohanani niakulumpi ayendu adiŋiyi nawu ejima, niantu ejima, kufumisha kudi akadi kulema kushika nikudi asweja kulema,
hakuyila nindi, Kudi Yehova, Nzambi yaIsarela, kumwantemesha nakushikija kulembelela kwenu kumesu indi,
nahoshi nindi, Neyi mukushakamaŋa mwituŋidi nakayituŋisha, hinakayisandaku, nakayitumba, hinakayibwitaku, muloŋa ami nabalumuki dehi mumuchima nayuma yatama yinayikoŋeli.
Yehova nindi, Mwanta wakuBabiloni mwátiyaŋa woma, bayi mumutiyaŋa womaku; bayi mumutiyaŋa womaku, muloŋa ami nidi nenu nakuyamwina, nakuyipulwisha nawa kudi yena.
Nukuyitoŋwela jawushona kulonda yena akayitiyili wushona, akayifuntishi mwituŋa denwenu aweni.
Ilaŋa neyi mukwila nenu, Etu kwetu kushakama mwituŋidi nehi; neyi mwakabula kwovwahila izu daYehova Nzambi yenu,
nenu, Nehi, etu kwetu tukuya mwituŋa daEjipitu kutwakabula kumona njita, hela kutiya mpùŋa jikuvuma, hela kutiya nzala yanshima; twakashakami kwenoku.
Dichi dinu tiyenu izu daYehova, enu aYuda munashaluku, Yehova Wamazaza, Nzambi yaIsarela, nahoshi nindi, Neyi mukuta mesu enu chikupu nenu, Tukwiŋila muEjipitu hohu, himwakaya nakushakama kwenoku,
mwakamona, mpoku yakabali yimunatiyi woma yakayiwana mwenomu mwituŋa daEjipitu, ninzala yimunaakami yakayilamata mbe mwenomu muEjipitu, mwakafwila kwenoku.
Dichi chakamonawu antu ejima anati mesu awu nawu, Tukuya muEjipitu twakashakamuku. Akafwa nampoku yakabali, nanzala, nachipupu. Kwosi wakashalaku hela kupuluka kukutama kunakayiletelaku.
Muloŋa Yehova Wamazaza, Nzambi yaIsarela, nahoshi nindi, China chinechilili kuzuwa kwami nakulendumuka kwami hadi ashakamini muYerusalema, dichi chinakechila kulendumuka kwami hadenu chimwakeŋila muEjipitu. Mwakekala ashiŋewa, akuhayama, eshiŋu, asawuka. Henahanu himwamba kamona hoku cheŋuku.
Enu aYuda munashaluku, Yehova nayiteni nindi, Bayi muya muEjipituku. Ilukenu chalala nenu ami nayikonkomweni dehi lelu.
Chimwantemesheli kudi Yehova Nzambi yenu, nenu, Tulombeli kudi Yehova Nzambi yetu. Nenu, Mwejima mwakahoshayi Yehova Nzambi yetu, wakatulejumu, twakelamu, mwadimbeni kwenu munyichima yenu.
Ninami nayilejumu dehi lelu; enu kwovwahila izu daYehova Nzambi yenu, mukoŋuhu hela chuma chimu chanantemesheliyi kuyileja, nehi.
Ichi dinu ilukenu chalala nenu mwakafwa nampoku yakabali, nanzala, nachipupu, kwonsu kumukukeŋa kuya nakushakama.
Cheliliyi Yeremiya nakumishi dehi kuhosha kudi antu ejima mazu aYehova Nzambi yawu ejima amutemesheleliyi Yehova Nzambi yawu kuhosha kudi wena, wowu mazu ejimawa,
mwana kaHoshaya Azariya, namwana kaKareya Yohanani, namayala adinka wanta ejima, hiyakuhosha chakumwila Yeremiya nawu, Wunatwambi. Yehova Nzambi yetu hidiyi nakutemeshi wili neyi, Bayi mwakaya nakushakama muEjipituku.
Mwana kaNeriya Baruki diyi nakusaŋumuni wutuzuwili, kulonda kutwinka kudi aKaladeya akatujahaŋa, akatutwali kuBabiloni muwunkoli.
Dichi mwana kaKareya Yohanani nawakulumpi ayendu ejima, nawantu ejima, hiyovwahilili izu daYehova ashakami mwituŋa daYudaku.
Ilaŋa mwana kaKareya Yohanani niakulumpi ayendu ejima atweli aYuda ejima asheluku áfuntafuntili kunyunza yejima kwayitemwininuwu, nawu ashakami mwituŋa daYuda.
Amayala, nawambanda, nawanyana, nawanyana kamwanta awambanda, nawantu ejima ashiyiliyi Nebuzaradani mukulumpi wawanhembi kudi Gedaliya mwana kaAhikami, Ahikami mwana kaShafwani, nikaprofwetu Yeremiya, nimwana kaNeriya Baruki,
hiyakuya mwituŋa daEjipitu. Muloŋa wena hiyovwahilili izu daYehovaku. Ashika nikuTapanesi.
Izu daYehova hidikwinza kudi Yeremiya kuTapanesi,
nindi, Nonaku malola amaneni mumakaseyi, wuyaali namaseki hamu namatafwali adi kuwiŋililu wakwitala daFwaro muTapanesi, iku aYuda atalaŋa.
Wuyili neyi, Yehova Wamazaza, Nzambi yaIsarela, nahoshi nindi, Tiyenu, nakatemesha mazu akutambula kambuŋami Nebukaneza mwanta wakuBabiloni, itanda dindi dawanta nakadisha hamalolawa inaali; wakalemenahu niitenti dindi dawanta.
Wakenza nakutapa ituŋa daEjipitu, akwakufwa akafwa, akwakuya muwunkoli akaya muwunkoli, akwakufwa kumpoku yakabali akafwa kumpoku yakabali.
Nakabutula kesi mumatala awakishi awaEjipitu. Yena wakayocha, wakatwala antu muwunkoli. Ituŋa daEjipitu wakadivwala neyi chavwalaŋayi kabiŋa ihina dindi. Wakafumamu nakumwena.
Wakakotola nawa nituposhi twakupeshela twakuBetishemeshi, wekala mwituŋa daEjipitu. Nimatala awakishi awaEjipitu wakayocha nakesi.
Izu dakutena aYudeya ejima ashakamini mwituŋa daEjipitu, niashakamini kuMigidoli, nikuTapanesi nikuNofwi, nimwituŋa daPatirosi, denjili kudi Yeremiya,
nindi, Yehova Wamazaza, Nzambi yaIsarela, nahoshi nindi, Munamoni kutama kwejima kunaleteli Yerusalema, ninyikala yawaYuda yejima. Talenu, lelu aneli dehi kwayihembi, himwashakama antuku,
muloŋa wakutama kwawu kwakoŋeluwu kwakunvuloka nizuwi, nachina chayiluwu nakwocha insensi, nakupesha akishi abulili kwiluka hela wena, hela enu, hela ankakulula jenu.
Hela chochu, ami nayitemeshelelaŋa ambuŋami atuprofwetu ejima, chakumenekaŋa budidi nakuyitemeshela, nami, Nayilembeleli, bayi mwila ichi chishimashima chinabula kukeŋaku.
Ilaŋa wena kutiyilila nehi, hela kuteŋelekaku itu dawu ashiyi kutama kwawu kwakwochela akishi insensi, nehi.
Dihu hafumini kwichila kulendumuka kwami nikuzuwa kwami, hikukubutuka munyikala yawaYuda, nimunyikwakwa yamuYerusalema munashali kwayihembi hohu, munamweni dehi nzo-o neyi chimudi ifuku dalelu.
Ichi dinu Yehova, Nzambi Wamazaza, Nzambi yaIsarela, nahoshi nindi, Mudi nakukoŋeladi kutama iku kweneni kwakuditamisha enu aweni, kwakufumisha mukachi kenu niiyala, nimumbanda, nimwana nimukwakwamwa, abuli kwikala muYuda, mushali chakadi muntu,
nanochu chimukunvuloka nizuwi nanyidimu yakumakasenu yakwochela akishi insensi mwituŋa daEjipitu, kumunayi nakushakama. Mwaka mudifumishumu tuhu, mwikali ashiŋewa, asawuka mukachi kanyunza yejima yaheseki?
Komana munalalameni dehi kutama kwawankakulula jenu, nikutama kwawanyanta awaYuda, nikutama kwawaŋodijawu, nikutama kwenwenu aweni, nikutama kwawaŋodijenu kwakoŋeluwu mwituŋa daEjipitu, nimunyikwakwa yamuYerusalema, tahindi?
Nilelu saŋa abulilawu kudizoza, hela kutiya woma, hela kwenda mwaya nshimbi yami, hela mwaya yidika yami yinayishilili kumesu enu, nikumesu awankakulula jenu.
Dichi Yehova Wamazaza, Nzambi yaIsarela, nindi, Tiyenu, nakayitala mesu akuhila kulonda kuyitamisha, kulonda kufumishahu aYuda ejima.
Nukutambula aYuda anashaluku, anáti mesu awu akuya mwituŋa daEjipitu nakushakamaku, wejima wawu akanoŋa tohu. Akadimbukila mwituŋa daEjipitu. Akanoŋa nampoku yakabali ninzala. Akafwa nampoku yakabali ninzala, kufumisha kudi wakadi kulema kushika nikudi wasweja kulema. Akekala ashiŋewa, akuhayama, eshiŋu, asawuka.
Nakayibabesha ashakama mwituŋa daEjipitu neyi chinababeshi Yerusalema nampoku yakabali, nanzala, nachipupu,
kulonda aYuda anashaluku, ánayi nakushakama mwituŋa daEjipitu, hakabuli kumwekana niwumu wakapuluka hela kushalaku, mwaka akamoni kufunta mwituŋa daYuda, kwashiluwu muchima nawu twakafunta nakushakamaku. Muloŋa kwosi wakafuntaku, chiŋa yowu wakapuluka chakupuluka.
Henohu amayala ejima elukili nawu aŋodijawu adi nakwochela akishi insensi, niambanda ejima emenuku, chipompelu chacheni, kafwampi antu ejima ashakamini muPatirosi mwituŋa daEjipitu, hiyakumwakula Yeremiya,
nawu, Izu diwunahoshi nanetu mwijina daYehova, etu kwetu hitukukutiyaku.
Mazu ejima anafumi mutunwa twetu akumwochela mwanta wamumbanda wamwiwulu insensi, niakumuhuŋunwina nyilambu yakuhuŋununa, mutwelaŋa ninetu, niankakulula jetu, niatulamba twetu, nimunyikala yawaYuda, nimunyikwakwa yamuYerusalema, tukwilamu hohu chalala, muloŋa chitwelilaŋa ochu twamwenaŋa kudya kwakuvulu, twashakaminaŋa chachiwahi, hitwamwenaŋa chuma chatamaku.
Ilaŋa kufumisha hitwalekeli kumwochela mwanta wamumbanda wamwiwulu insensi, nikumuhuŋunwina nyilambu yakuhuŋununa, tunabuli yuma yejima, tunanoŋi nampoku yakabali nanzala.
Ochu chitwamwochelelaŋa mwanta wamumbanda wankanu wamwiwulu insensi, chitwamuhuŋunwinaŋa nyilambu yetu yakuhuŋununa, komana twamutuŋililaŋa mankendi akumujilokela nachu, twamuhuŋunwinaŋa nyilambu yetu yakuhuŋununa chakadi amfumujetu, tahindi?
Yeremiya hakuyakula antu ejima, wowu amayala nawambanda, kafwampi antu ejima amwakwili mwenomu,
nindi, Oyu insensi yimwochelaŋa munyikala yawaYuda, nimunyikwakwa yamuYerusalema, ninenu, niankakulula jenu, nianyanta jenu, niatulamba twenu, niantu amwituŋa, Yehova hayanukiluku? Hiyenjili kumuchima winduku?
Mwaka Yehova akaŋanyi kudiwundisha nayatama yimwelilaŋa, nayishimashima yimwakoŋeli. Dihu hanafumi niituŋa denu kubalumuka kwayihembi hohu, dakuhayama, deshiŋu, dakadi antu, neyi chididi lelu.
Chimunochi insensi, nichimunamuputoli Yehova, nichimunabuli kwovwahila izu daYehova, hela kwenda mwaya nshimbi yindi, hela mwaya yidika yindi, hela mwaya wunsahu windi, dichi chimunamoni yuma yatamiyi yimukumona lelu.
Yeremiya hakuyila cheŋi antu ejima niambanda ejima, nindi, Enu aYuda ejima mudi mwituŋa daEjipitu, tiyenu izu daYehova;
Yehova Wamazaza, Nzambi yaIsarela, nahoshi nindi, Ninenu, niaŋodijenu muneli nikuhosha natunwa twenu, nikukoŋamu namakasenu, nenu, Chalala hohu twakakoŋa mutwadikanini mwakumwochela mwanta wamumbanda wamwiwulu insensi, nimwakumuhuŋunwina nyilambu yetu yakuhuŋununa. Komana koleshenu mumwadikanini, mukoŋumu.
Dichi dinu enu aYuda ejima mwashakama mwituŋa daEjipitu, tiyenu izu daYehova. Yehova nindi Tiyenu, ami nasanyiki dehi ijina dami deneni, nami, Mwahita ituŋa daEjipitu dejima, ijina dami dakutena nawu, Chahandayi Mwanta Yehova kwaamu; hiyakuditena cheŋi mukanwa kakaYuda niwumuku.
Tiyenu, nakayiimena kwimana kwakuyitamisha, bayi kwakuyiwahishaku. NiaYuda ejima adi mwituŋa daEjipitu akanoŋa nampoku yakabali nanzala, nichakamanawu tohu.
Antu akapuluka kumpoku yakabali akafuma mwituŋa daEjipitu, akafunta cheŋi mwituŋa daYuda, akekala antesha hohu. NiaYuda anashali ejima, ánayi mwituŋa daEjipitu nakushakamamu, akeluka izu dakakola danyi, dami tahindi dawena?
Yehova nindi, Kubabesha kunakayibabesha mwenamunu dichinjikijilu chenu, chimwakeluka nachu nenu chalala mazu ami akayikolela chakuyitamisha.
Yehova nindi, Tiyenu, mwanta wakuEjipitu Fwaro Hofwira nakamwinka kudi ayilumbu jindi, nikudi antu anakeŋi kumujaha, neyi chinenkeli mwanta wawaYuda Zedekiya kudi mwanta wakuBabiloni Nebukaneza, yowu chilumbu chindi wakeŋeli kumujaha.
Izu dahosheli kaprofwetu Yeremiya namwana kaNeriya Baruki hasonekeliyi mazu anu mumukanda chakukanwa kaYeremiya, mumwaka wamuchiwana waYehoyakimi, mwana kaYosiya, mwanta wawaYuda.
Nindi, Eyi Baruki, Yehova Nzambi yaIsarela nahoshi naneyi,
nindi, Eyi wahosheli neyi, Iyayi lelu ami! Hayikatu yami Yehova nalunjikuhu yihuŋu; nazeya dehi nakwaba, hinamoni kunookaku.
Dichi wakamwila neyi, Yehova nahoshi nindi, Tiya, chinatuŋi nakachisanda, chinatumbi nakachibwita; kafwampi ituŋa dejima.
Yehova nindi, Wudi nakukeŋakeŋa yuma yeyi yamaneni tahindi? Bayi wuyikeŋakeŋaku. Tiya, ami nakaleta katama hadi antu ejima. Ilaŋa wumi weyi nakakwinkawu wakekala neyi chuma chakupuupa kunjita mwejima muwakaya.
Izu daYehova denjili kudi kaprofwetu Yeremiya dakutena nyunza.
DaEjipitu.
Nindi,
Kasakasenu tuwalu,
Ami namwenidi chumichi?
Ásweja lufuchi bayi atemukaku.
Yeniwu hinyi wudi nakunana neyi kaloŋa kaEjipitu Nile,
Ejipitu hakunana neyi Nile,
Enu tuwalu, nyamukenu.
Muloŋa hiifuku daMwanta Yehova Wamazaza,
Eyi mwana kaEjipitu wamujiki,
Nyunza yinatiyi dehi nsaŋu yansonyi yeyi,
Izu dahosheliyi Yehova nakaprofwetu Yeremiya, dakutena chakenzayi mwanta wakuBabiloni Nebukaneza nakutapa ituŋa daEjipitu.
Nindi,
Antu eyi akwaŋovu anakumpukilidi?
Yena nadimbwishi amavulu,
Abidikili kwenoku nawu,
Mwanta nindi, Chochinahandami,
Eyi mwana wamumbanda washakama muEjipitu,
Ejipitu hiiyoŋa daŋombi wamukaji wasweja lubanji.
Antu indi akufùmba namali adi mukachi kawu adi neyi ŋombi jakudiisha,
Muswalu windi wudi neyi muswalu wakapela wudi nakwenda.
Yehova nindi,
Mwana kaEjipitu wamumbanda akamutiyisha nsonyi.
Yehova Wamazaza, Nzambi yaIsarela, nindi, Tiyenu, nakababesha Amoni wakuTebesi, niFwaro, niEjipitu, niakishi indi, nianyanta jindi; wowu aFwaro nawantu ejima amukuhwelela.
Nakayinka kudi antu akukeŋa kuyijaha, nikudi Nebukaneza mwanta wakuBabiloni, nikudi ambuŋindi. Nkumininaku antu amba kashakamamu cheŋi neyi chadiŋuwu hanyaka. Dimu mwanahoshiyi Yehova.
Hakwila eyi kambuŋami Yakoba,
Yehova nindi, Eyi kambuŋami Yakoba,
Izu daYehova denjili kudi kaprofwetu Yeremiya dakutena aFwilistinu, helili Fwaro wuchidi kanda atapi Gaza.
Yehova nahoshi nindi,
Hakutiya lushindu lwayikwa yawatuwalu twindi twaŋovu nakudatola heseki,
Muloŋa wefuku dakuyipuupa aFwilistinu ejima didi nakwinza,
Ibala damuwana dehi Gaza;
Eyi mpoku yakabali yaYehova,
Wakamwena ŋahi eyi yeyi akanawu dehi kudi Yehova?
Nsaŋu yaMowabi.
Hikudi nawa kushimeka Mowabuku.
KuHoranayimi kunatiyakani nyiteti,
Mowabi anamujilumuni dehi,
Adi nakukandukila kumukandu wakuLuhiti namunzenzenzi wakudila.
Temukenu mudihandishi mwikali neyi kamusasachi kamuchinkalampata.
Muloŋa eyi wakakwachikila
Akwakubuwa akenza hanyikala yejima,
Mwinkenu Mowabi mpuula
Muntu wukukoŋa mudimu waYehova namaleŋu, ekali washiŋewa,
Mowabi kufumisha kuwansi windi nashakami kwindi mumesu mwawunda be-te-te-e
Dichi Yehova nindi,
Mowabi wakatiya Kemoshi nsonyi,
Indi enu mudi nakuhosha ŋahi nenu, Tuyayilobu,
Mowabi wela dehi kwayihembi, akandukila dehi munyikala yawu,
Kukala kwaMowabi kudi kwakwihi, keŋa kushiki,
Enu ejima mudi nindi kwakwihi kwi-ndo,
Eyi mwana wamumbanda washakama muDiboni,
Eyi washakama muAroweli,
Mowabi anamutiyishi nsonyi, nakwati dehi chikasa kukanwa.
Kusompa kwawana dehi ituŋa dachana;
niDiboni, niNebo, niBeti Dibilatayimi;
niKiriyatayimi, niBeti Gamuli, niBetimeyoni;
niKeriyoti, niBozira,
Nseŋu yaMowabi ayiketula dehi ketu,
Musheteshenu, muloŋa yena waditohesheli chakudikaŋa naYehova.
AIsarela hiyeyi wadiŋi nakuyiyiŋilaku?
Enu mwashakama muMowabi,
Tunatiyi dehi wanta wadinkayi Mowabi,
Yehova nindi, Neluka dehi ndombu yindi,
Dichi nukukaloka nyiteti nansaŋu yaMowabi,
Eyi muvinyu wakuSibima nukukudila chakubadika kudila kwaYazeri;
Nikutiya kuwaha nikuzaŋajala akufumisha dehi
Nyiteti yakuHeshiboni yinatiyakani nikuEleyale, izu dawu dinashiki nikuYahazi nawa,
Yehova nindi, MuMowabi
Dichi muchima wami wamwimbilaŋa Mowabi neyi nzenzi jakudila,
Muloŋa nyitu yejima kwatuwewa hohu, mawevu ejima akutetateta,
Hamawulu amatala amuMowabi ejima,
O chiwahumoka dehi!
Muloŋa Yehova nahoshi nindi,
Keriyoti amukwata dehi,
Mowabi akamujilumuna, hakekala nawa cheŋi munzaku,
Yehova nindi, Eyi washakama muMowabi,
Muntu wakatemuka woma wakakulukila mwikela;
Antu atemukili anemani chakadi ŋovu muwulelu waHeshiboni.
Eyi Mowabi yayo!
Yehova nindi,
Jawanyana kaAmoni.
Dichi Yehova nindi,
Eyi Heshiboni, kalukaku, muloŋa Ayi anamupuupi dehi.
Eyi mwana wamumbanda waselumukilaŋa hanyima,
Mwanta Yehova Wamazaza nahoshi nindi,
Hela chochu, nkumininaku nakafuntisha cheŋi
JaEdomi.
Enu mwashakama muDedani, temukenu, funtenu hanyima, iŋilenu mwakunama mushakamumu,
Kudeyi neyi kwenza akwakukumuna nyikabu yavinyu,
Ilaŋa ami namuvuuli Esawu,
Anyaneyi anshona yishiyi,
Muloŋa Yehova nahoshi nindi, Tiya, antu abulili kufuukwilawu kunwa mulupasa, chiŋa akanwamu hohu chalala, indi eyi yeyi wakashalahu kubula kukubabesha, tahindi? Hiwakashalahu kubula kukubabeshaku, wakanwamu hohu chalala.
Yehova nindi, Nadisanyiki dehi ami aweni, nami, Bozira wakekala wakuhayamewa, wasawuka, kwachihembi, niishiŋu. Nyikala yawu yejima yakekala kwayihembi yahayanyaka.
Natiyi nsaŋu jakudi Yehova,
Muloŋa tiya, nakukeheshi dehi mukachi kanyunza,
Eyi washakama mumayeŋu,
Edomi wakekala wakuhayamewa.
Yehova nindi,
Tiya, wakakandukila kuwushakaminu wakola neyi chakandukaŋayi mutupa mwitu daYodana;
Dichi tiyenu mpúŋa yaYehova yanakwatiliyi Edomi,
Iseki hidikukanka nalushindu lwakudimbokawu.
Tiyenu, wakenza chakutuuka neyi mbuulu,
JaDamakasa.
Damakasa nazeyi dehi,
Mukala washimekelaŋawu, mukala wunadiŋi nakuzaŋalela, O chanawulekuwu!
Dichi anyikwenzi jindi akadimbukila munyikwakwa yindi,
Nakabutula kesi mumpwembu yaDamakasa,
JaKedari, nijamawanta amuHazori, mpata yatapiluwu kudi Nebukaneza mwanta wakuBabiloni.
Nimatenti awu ninyikanka yawu yanyikoku akatwala.
Yehova nindi,
Yehova nindi,
Yehova nindi,
KuHazori kwakekala kwakushakama nyumbu, mumahembi ahayanyaka.
Izu daYehova dakutena Elami denjili kudi kaprofwetu Yeremiya, hatachikili wanta wamwanta wawaYuda Zedekiya, nindi,
Yehova Wamazaza nahoshi nindi,
Nakamuletela Elami mpepela jiwana jakufuma kunsa jewulu jiwana,
Yehova nindi,
Yehova nindi,
Yehova nindi,
Izu dahosheliyi Yehova kukanwa kakaprofwetu Yeremiya dakutena Babiloni, dakutena niituŋa dawaKaladeya.
Nindi,
Muloŋa kukabeta kakuchimunswa kudi nakwinza munza wakulwa nayena,
Yehova nindi,
Akehula nsaŋu jaZiyona,
Antu ami adiŋi anyikoku ajimbala.
Onsu anayiwani anakumini dakuyidya.
Temukenu mukachi kaBabiloni,
Muloŋa tiyenu, nakasaŋumuna chipompelu chanyunza yamaneni yakafuma kwituŋa dakukabeta kakuchimunswa,
AKaladeya akekala akupuupewa.
Enu mudi nakubuwabuwa wuswana wami,
Mama yenu wakatiya nsonyi nankashi;
Himwakashakama muntuku,
Enu ejima mwevulaŋa mata anyikunji,
Mukuwenu niniku niniku kwi-ndo.
Yifumishenuhu akwakudima kuBabiloni,
Isarela himukoku wahaŋewa.
Dichi Yehova Wamazaza, Nzambi yaIsarela, nahoshi nindi,
Isarela nakamuleta cheŋi kuwudiilu windi,
Yehova nindi, Hamafuku owu nihampinji oyu
Nyamukilaku ituŋa daMeratayimi,
Mwituŋa mudi ipumba danjita,
Musensi weseki dejima O chiwaketuka dehi, O chiwakotoka dehi!
Eyi Babiloni nakuti muhetu, wunafumu nawa,
Yehova nenzululi dehi mwitala dindi dayitwa,
Fumenu kwakumina ŋinza mwinzi nakumunyamukila,
Jahenu aŋombi jindi amayala,
Mazu anawa akutemuka, akupuluka mwituŋa daBabiloni,
Mutambikilenu Babiloni akwakwasa namata anyikunji,
Dichi anyikwenzi jindi akadimbukila munyikwakwa yindi,
Mwanta Yehova Wamazaza nahoshi nindi,
Mukwakudinka wanta wakahukana wakadimbuka,
Yehova Wamazaza nahoshi nindi,
Nkuuli yawu wudi naŋovu,
Yehova nindi,
Mpoku yakabali yidi hadi akwakudisama, akasupa.
Mpoku yakabali yidi hatuwalu twawu,
Chaaŋa chidi hamenji indi, akoma chawu.
Dichi kwenoku kwakashakama anyama amuchinkalampata nawatuŋwidi,
Yehova nindi,
Tiyenu, kukabeta kakuchimunswa kudi nakwinza munza wawantu;
Akakwata kumata anyikunji nikumayoŋa.
Mwanta wakuBabiloni natiyi mpuhu yawu,
Tiya, wakakandukila kuwushakaminu wakola
Dichi tiyenu mpúŋa yaYehova yanakwatiliyi Babiloni,
Iseki hidikukanka nalushindu lwakutambula Babiloni,
Yehova nahoshi nindi,
Nakatemesha kuBabiloni antu akwacheŋi,
Muntu wukwevula wuta niyena nawa akamwevwili wuta kudi mukwakusowa,
Átapewa akadimbukila mwituŋa dawaKaladeya,
Muloŋa hela Isarela, hela Yuda,
Temukenu mukachi kaBabiloni
Babiloni wadiŋi lupasa lwawuru muchikasa chaYehova
 Babiloni nadimbuki chakukasumuka hohu, najilumuki.
Twakeŋeli netu tumuuki Babiloni,
Yehova nedishi dehi kuloŋa kwetu hatooka,
Kalulenu nyivu, kwatenu kunkebu mbe.
Mpwembu jaBabiloni jiimikilenu mpandelu,
Lelu eyi washakama hamenji amavulu,
Yehova Wamazaza nadisanyiki yomweni, nindi,
Yena neli maseki naŋovu jindi,
Chakuhoshayi izu dindi hiipumba damenji mumawulu,
Antu ejima anabalumuki neyi anyama, hiyeluka chumaku,
Akuhemesha kwawu, himudimu wakudidimba nachu;
Iseka daYakoba hididi neyi yumiyuku;
Yeyi chibáaŋa chami chanjita,
Yeyi nakakotola nachu nituwalu niakwakwendelahu kotu-kotu.
Yeyi nakakotola nachu niamayala niambanda kotu-kotu.
Yeyi nakakotola nachu niatubiŋa ninyikanka yawu yayimuna kotu-kotu.
NiBabiloni niakwakushakama muKaladeya
Yehova nahoshi nindi,
Kudeyi hiyakafumishaku ilola dakwiwombu hela dakuchikukuku.
Imikenu mpandelu mwituŋa,
Muloŋeshelenu nyunza, nianyanta awaMediya,
Ituŋa hidikuzaala, dinatiyi yikatu.
Ayilobu amuBabiloni analeki kulwa,
Ntemesha wumu hakuya lufuchi nakukinkilila mukwawu,
Nawu, Anajikilili dehi kunyaba,
Muloŋa Yehova Wamazaza, Nzambi yaIsarela, nindi,
Mwanta wakuBabiloni Nebukaneza naŋudyi, nanchiki,
Wáshakama muZiyona wakela nindi,
Dichi Yehova nahoshi nindi,
Babiloni wakabalumuka kwanyilumba,
Akatahokela kumu neyi nyenzi yanyitupa;
Chakatatawu nakayitelekela chawija chawu;
Nakayikunkumwisha kuwujahilu neyi anyana kanyikoku,
O chanatambuluwu Sheshaki!
Kaluŋalwiji kanamuwani dehi Babiloni,
Nyikala yindi yela dehi kwayihembi,
Nakamusompesha Beli muBabiloni,
Enu antu ami fumenu mudi yena,
Bayi mwakazeya munyichima yenuku,
Dichi tiya, kwakenza mafuku inakasompesha ankishi jakusoŋa jakuBabiloni,
Henohu nimawulu nimaseki niyuma yejima yekalamu,
Mwanadimbwishiluwu aIsarela ajahiluwu kudi aBabiloni,
Enu munapuluki kumpoku jakabali,
Tunatiyi nsonyi, muloŋa tunatiyi jakutusawula.
Dichi Yehova nindi, Tiya,
Hela Babiloni wakakandama ashika nikwiwulu,
KuBabiloni kunatiyakani mbila,
Muloŋa Yehova hakubuwa Babiloni, hakukisaŋanamu izu deneni.
Mukwakubuwa namuwani dehi, namuwani Babiloni,
 Nakashetesha niatulamba twindi, niantu indi akwamaana,
Yehova Wamazaza nahoshi nindi,
Izu dakaprofwetu Yeremiya dalejeliyi Seraya mwana kaNeriya, Neriya mwana kaMaseya, hayiliyi namwanta wawaYudeya Zedekiya kuBabiloni, mumwaka wawanta windi wamuchiwana. Henohu Seraya wadiŋi mukulumpi wawanhembi.
Yeremiya wasonekeli mumukanda yuma yatama yejima yamba kamona Babiloni, wowu mazu awa ejima anasonekuwu akutena Babiloni.
Yeremiya hakumwila Seraya, nindi, Chiwakashika kuBabiloni, wakaanuka kutaŋa mazu awa ejima.
Wakela neyi, Eyi Yehova wunateni dehi mukala wunu, neyi Nakawufumishahu, mwakabuli kushakama hela muntu hela kanyama. Neyi, Wakekala kwayihembi hohu hayanyaka.
Chiwakela wunakumishi dehi kutaŋa mukandiwu, wakakasaku ilola, hiwakawunatila mukachi kaYufurati.
Hiwakela neyi, Dichi chakanekamayi Babiloni, hakafumpuka nawa cheŋuku, nayatama yinakamushikijila; akazeya.
Hatachikili kushakamayi Zedekiya muwanta wadiŋi wanyaka makumi ayedi namwaka wumu (21). Washakamini muwanta muYerusalema nyaka ikumi nawumu (11). Mama yindi ijina dindi Hamutali mwana kaYeremiya wakuLibina.
Zedekiya welili chatama kumesu aYehova, mwomwelilaŋa Yehoyakimi mwejima.
Nakuzuwa kwaYehova kwakwila zuwe-e nichakuyifumishayi kumesu indi, hiyakuchimona muYerusalema namuYuda; Zedekiya hakudikaŋa namwanta wakuBabiloni.
Mumwaka wamuchitanu nachiwana wawanta windi, mukakweji kekumi, mwifuku dakakweji dekumi, mwanta wakuBabiloni Nebukaneza, hakwinza nakulwa naYerusalema, niyena ninjita yindi yejima, hakuwutuŋila chiimba; mukala hiyakuwutuŋila mpwembu jakuhata kwi-ndo.
Hiyakukuchika mukala kuchike-e nikumwaka wamwanta Zedekiya wekumi nakamu (11).
Mukakweji kamuchiwana, mwifuku dakakweji damuchitanu nachiwana, nzala yisweja nimumukala, himwadiŋi nawa kudya kwakudya antu amwituŋaku.
Alokola nimpwembu yamukala, akwanjita ejima hiyakutemuka, hiyakufuma mumukala nawufuku, njila yachisu chamukachi kampwembu jiyedi, chadiŋi kwakwihi netempa damwanta. Henohu aKaladeya saŋa akuchikilawu mukala kwi-ndo. Hiyakuyila njila yachana.
Njita yawaKaladeya hiyikumuhaŋa mwanta, hiyikumuwana Zedekiya muyana yakuYeriku; njita yindi yejima yimumwaŋala nikumumwaŋala ndu-ndu.
Hiyakumukwata mwanta, hiyakumutwala kudi mwanta wakuBabiloni kuRibila mwituŋa dakuHamati. Hiyakumusompesha.
Mwanta wakuBabiloni hakujahila anyana kaZedekiya amayala kumesu indi. Hakujaha nawa niatulamba amuYuda ejima kuRibila.
Hakulokola mesu aZedekiya; mwanta wakuBabiloni hakumukasa mumaleŋi, hakumutwala kuBabiloni, hakumusha mukaleya ndo-o nikwifuku dakufwa kwindi.
Mukakweji kamuchitanu, hefuku dakakweji dekumi, mwaka wekumi nakatanu nakawana (19) wamwanta Nebukaneza mwanta wakuBabiloni, Nebuzaradani mukulumpi wawanhembi, wemenaŋa kumesu amwanta wakuBabiloni, hakwinza kuYerusalema;
 hakwocha itala daYehova, niitala damwanta; matala amuYerusalema ejima, wowu matala amaneni ejima, wayocheli nawa nakesi.
Njita yawaKaladeya yejima yadiŋi namukulumpi wawanhembi ahumuna nimpwembu jaYerusalema jejima kwi-ndo.
Mwanta wawanhembi Nebuzaradani hakutwala muwunkoli antu adiŋi asweja wuzweŋi, niantu ahitili nakushalashala mumukala, ninawa alembeli, ádimbukili kudi mwanta wakuBabiloni, niantu akwizaza asheluhu.
Mukulumpi wawanhembi Nebuzaradani hakushiya antu amwituŋa amakwawu aswejeli wuzweŋi, kulonda ekali akwakuloŋesha loŋesha nyivinyu, niakwakudima.
 Yishimi yawuneŋu yadiŋi mwitala daYehova, nimatentaminu niijiya dawuneŋu, dadiŋi mwitala daYehova, aKaladeya aketwoleli, hiyakutwala wuneŋu wejima wayumoyu kuBabiloni.
 Jinuŋu nimafwosholu nayuma yakujima nachu manoŋu, nimbashila, nitutuwa, niyuma yawuneŋu yejima yadiŋi nakukalakalawu nachu, ayitweli.
 Nimpasa, niyifoyu yakesi, nimbashila, nijinuŋu, nimanoŋu, nitutuwa, niyeŋa yakunama; yawuru yawuru, yasiliva yasiliva, mukulumpi wawanhembi wayitweli.
Niyishimi yiyedi, niijiya dimu, niaŋombi awuneŋu ikumi nayedi (12) adiŋi mwishina damatentaminu, awumbililiyi Solomoni itala daYehova; wuneŋu wayuma yejimiyi wadiŋi wakadi kwesekeja.
Hakwila oyu yishimi, kuleha kwachishimi chimu kwashikili mujimita 8; chakunyeŋumwisha mwonji wajimita 5; mudita wachu wamunyinu yiwana, chikweti mpaku mukachi.
Chadiŋi namutu wawuneŋu hewulu. Kuzandama kwamutu wumu kwajimita 2, kudi niyuma yamesumesu yidi neyi kaleŋi nimabula hamutu kwi-ndo, yejima yawuneŋu hohu; chishimi chamuchiyedi nichena nawa chadiŋi nayuma yidi neyiyi, nimabula nawa.
Kwadiŋi mabula makumi atanu nawana namabula atanu nadimu (96) hambavu. Mabula ejima, adiŋi hachuma chamesumesu chidi neyi kaleŋi kwi-ndo, ashikili munkulakaji (100).
Mukulumpi wawanhembi hakukwata kapristu muneni Seraya, nikapristu wamuchiyedi Zefwaniya, niakwakuhemba kuchisu mwasatu wawu;
mumukala hakukwatamu kalala enkeluwu wukulumpi wawakwanjita, niantu atanu nayedi adiŋi nakudimona namwanta kumesu, awenuwu mumukala, nimukulumpi wawansoneki wápompeshelaŋa antu amwituŋa, niamayala makumi atanu nadimu (60) ahadi antu amwituŋa, awenuwu mumukala,
Nebuzaradani mukulumpi wawanhembi hakuyikwata, hakuyitwala kudi mwanta wakuBabiloni kuRibila.
Mwanta wakuBabiloni hakuyitapa nakuyijaha kuRibila mwituŋa dakuHamati. Mwenimu dimu mwafumishililuwu aYuda mwituŋa dawu, hiyakuyitwala muwunkoli.
Tiyenu antu atweliyi Nebukaneza muwunkoli. Mumwaka wamuchitanu nachiyedi watweli aYudeya makombakaji asatu nawantu makumi ayedi nasatu (3023).
Mumwaka waNebukaneza wekumi nakatanu nakasatu (18) watweli muwunkoli akufumisha muYerusalema nkulakaji jitanu najisatu, namakumi asatu nawantu ayedi (832).
Mumwaka waNebukaneza wamakumi ayedi nakasatu (23), mukulumpi wawanhembi Nebuzaradani watweli muwunkoli aYudeya nkulakaji jitanu najiyedi, namakumi awana nawantu atanu (745). Antu ejima ashikili mumakombakaji awana nankulakaji jitanu nayimu (4600).
Mumwaka wawunkoli wamwanta wawaYuda Yehoyachini wamakumi asatu nakatanu nakayedi (37), mukakweji kekumi nakayedi (12), hefuku dakakweji damakumi ayedi nakatanu (25), mwanta wakuBabiloni Evilimerodaki, hamwaka wakusambila wawanta windi hakuhindwisha mwanta wawaYuda Yehoyachini kumutu, hakumufumisha mukaleya;
hakuhosha nindi mazu amawahi, itanda dindi dawanta hakudibadisha itanda dawanyanta adiŋiyi nawu kuBabiloni.
Hakuhimpa mahinindi amukaleya. Hakudyaŋa kumesa yamwanta hefuku hefuku, mafuku ejima adiŋiyi wamumi.
Nsaŋu yakudya kwindi amwinkelaŋa kudi mwanta wakuBabiloni kwahefuku hefuku, mafuku ejima adiŋiyi wamumi, ndo-o nikwifuku dakufwa kwindi.
