Aya ngamaswi akaamba Jelemiya mwanaakwe Ilikiya mupailishi wa kuAnatoti mucishi ca Benjameni. 
Mwaami Lesa wakaamba kuli nguwe mumwaaka wa likumi ayotatwe wa bwaami bwakwe Josiya mwanaakwe Amoni mwaami wa cishi ca Juda. 
Mwaami Lesa wakabandikaakwe lwabili mubwaami bwakwe Jeoiyakimu mwanaakwe Josiya mwaami wa Juda, kushika mumweenshi wasanu wa mwaaka walikumi awomwi wa bwaami bakwe Sedekiya mwanaakwe Josiya mwaami wa Juda. Ico nceciindi bene Jelusalemu ndibakatolwa busha. 2 Baami 36:11-21.
Mwaami Lesa wakaŋambila ayi,
“Kaantana kukubumba mulifumo lya banyoko,
Lyalo ndakakumbula ayi, “NoBaami baLesa, noBeshinkusu shoonse, nebo nshicishiiwo kwaamba alimwi ncili mwanike.”
Sombi Mwaami Lesa wakankumbula ayi, “Utaambi ayi ucili mwanike. Sombi ulyeelete kuya kubantu abo mbondakutumako mukubalwiita shoonse nsheenga ndakulwiita. 
Kutabaloonda ceebo ndanooli awebo alimwi ndanookufuna. Nebo ne Mwaami Lesa ndaamba.”
Mpomunyaawo Mwaami Lesa wakatambika lyaansa lyakwe, wancata pamulomo akundwiita ayi, “Bona, ndabika maswi angu mumulomo wako. 
Sunu ndakupa nkusu pamishobo yoonse apamalelo oonse, nkusu shakushula akumwayoola, kunyonyoola akukoma, kuyaka akushanga.”
Kuswawaawo Mwaami Lesa wakanjipusha ayi, “Jelemiya nciinshi ncewabona?” Anebo ndakakumbula ayi, “Ndaboona musampi wa cisamu ciitwa ayi alumondi.”
Mpomunyaawo Mwaami Lesa wakandwiita ayi, “Waamba lushinisho ceebo anebo ntoolangilisha akubona ayi maswi angu aswitilila.”
Lyalo Mwaami Lesa wakanjipusha lwabili ayi, “Nciinshi ncoobweene?” Anebo ndakakumbula ayi, “Ndabona nongo itoobila yasendama kuswa kulubasu lwa kumatwa.” 
Lyalo Mwaami Lesa wakakumbula ayi “Mapensho alaakuswa kumatwa akunyonyoola bantu boonse bekala mucishi cilya. 
Ntooyanda kwiita mishobo yoonse ya kumatwa.
Ndaakupa mulandu bantu bangu
“Ono libambile! Nyamuka uye ubalwiite shoonse nsheshi nkulwiite. Utabaloondi, sobwe ceebo nebo inga ndakulengesha kuba aboowa pameenso abo. 
Aboobo sunu ndakuyumya anga nindabala icite lilinga, nabi anga ndicinko lya nshimbi nabi anga ndubumbu lwa bulonse ayi upikishe cishi coonse, bamaami bene Juda, bacinenenene babo, bapailishi abantu boonse ba mucishi. 
Balaakukulwana sombi teshi bakakukomeewo ceebo ndi awebo alimwi ndanookufuna. Nebo neMwaami Lesa ndaamba.”
Mpomunyaawo Mwaami Lesa wakandwiita ayi, 
“Koya ukaambilishe maswi aya kundabala ya Jelusalemu ayi
Isilaeli wakalinga kusalalite kuMwaami Lesa.
Amunyumfwe maswi a Mwaami Lesa,
Mwaami Lesa utokwiipusha ayi,
Tabakwe kwiipushawo ayi,
Ndakamuleta mucishi ca mboleshi
Bapailishi tabakwe kwiipushawo ayi,
Ono Mwaami Lesa waamba ayi,
Amusubukile kwitala lya Mulonga wa Kitimu mubone.
Sa kuliwo mushobo wakakakaawo lesa wa nguwo?
Loonda oliculu pacikani ici
Bantu bangu bakacita shibiibi shobilo.
“Sa Isilaeli ngumusebenshi? Sa ngumusha kuswabo kukushalwa kwakwe?
Bamubulumina anga ninkalamu
Abalo bene Memfisi abene Taapanesi
Aya mapensho mwaliletelabo nobene
Ino bulya mutooya mukucitanshi kuIjipiti?
Bubi bwanu nobeene butoomupa mulandu.
Mwaami Lesa utokwaamba ayi,
Ndakakushanga bweenka mbuli munyansa ubotu wakuswa kumbuto ibotu abuumbi.
Nabi usambe amushika na soopo uunji,
Ino inga waamba buyani ayi, ‘Nshisalalite,
Ee, ulibo anga nimbongolo yamulundu ishibite kwikala muluyanga.
Utacici kushikila shimpanta shako shikamaninine mukati
Mwaami Lesa waamba ayi,
Mwebo mulaambila cisamu ayi, ‘Mwebo ndimwe bata.’
Ino ono balesa banu mbomwakalipangila bali kuli?
Ono Mwaami Lesa waamba ayi,
Ndakalipenshabo kumupa mulandu nobene Juda.
Mwebo nobamulishalane lino, amuyeeye a Mwaami Lesa akwaamba ayi,
Sa mooye inga waluba shakulibotesha shakwe?
Webo ulicibwene kuya busuna basankwa.
Kushakufwala shako bantu balacanaako
webo ulaamba ayi, ‘Nshicitewo mulandu alimwi Mwaami Lesa taatucitile bukali.’
Ino utoopampookilanshi bobulya munshila shako?
Kumusena uyo ulaakuswaako koolicatite kumutwi
Mwaami Lesa waamba ayi,
Amulange peculu lya tulundu tutacite bwiisu mubone.
Paceebo ceeco mfula ya tepetepe yakacatwa,
Sa teshi ndimwe mwalinga kunjita coonoonobo ayi, ‘Ta,’
Sa munanookalalitebo lyoonse?
Muciindi ca bulelo bwakwe Josiya, Mwaami Lesa wakandwiita ayi, “Sa wamubona Isilaeli mwanakashi mufuule utashomeki nshaatoocita. Ulatanta peculu lya tulundu toonse amunshaashisamu shoonse shicite shimfule shibotu akunoocita bufuule. 
Nebo ndakalinga kuyeeya ayi amana kucita shoonse ishi, ulaakusandukila kuli ndime alimwi. Sombi lakwe taakwe kucita boobo, sobwe. Alakwe Juda mukwabo utashomeki wakashibona ishi. 
Lyalo Isilaeli ndakamupa nkalata yakumuleka akumutandaanya ceebo ca bufuule bwakwe. Sombi Juda mukwabo utashomeki ulya taakwe kuloondawo, sobwe. Ncakwiila alakwe wakacita bweenka ubo. 
Juda taakwe kunyumfwawo nsoni pasheesho shakacita Isilaeli. Ndushinisho alakwe wakalengesha cishi kutanoosalalite. Wakacita bufuule kwiinda mukulambila mabwe ashisamu. 
Nakubi boobo, Juda mukwabo Isilaeli mwanakashi utashomeki taakwe kwisa kuli ndime camoyo wakwe woonse. Sombi wakesabo cakweena. Nebo neMwaami Lesa ndaamba.”
Ono Mwaami Lesa wakandwiita ayi, “Isilaeli utashomeki ulilulemeeko kwiinda Juda. 
Koya ukaambilishe makani aya kumatwa ayi,
Citooyandikabo nkusumina mulandu wako.
Mwaami Lesa waamba ayi, “Amupiluke, mwebo nobantu batashomeki ceebo nebo ndime ibaanu. Ndaakusala womwi womwi kuswa mumandabala oonse akusala bobilo bobilo kuswa mushipani shanu shoonse kwaamba ayi nkamubooshe kuKalundu ka Siyoni. 
Lyalo ndaakumupa bamatanjilili bapa moyo wangu abo beshi bakanoomweendelesha cabusongo alimwi amaano akunyumfwisha shintu. 
Mwaakufuula mucishi cilya, bantu teshi bakanokwaambawo paLibokoshi lya Cipangano, sobwe. Teshi bakaliyeeyewo nabi kulyaanukaawo. Teshi bakalisunewo nabi kuyeeya kupanga limwi, sobwe. 
Ciindi ico balaakunookwiita ndabala ya Jelusalemu ayi, ‘Cuuna ca bwaami ca Mwaami Lesa.’ Uko mishobo yoonse nkweshi ikabungane kulemeka liina lya Mwaami Lesa. Lyalo teshi bakakonkele tubili bwaashu bwa myoyo yabo ya bushicimpamya. 
Munshiku isho bene Juda balaakupaankana abene Isilaeli, lyalo boonse balaakuswa kucishi ca busha cakumatwa kwisa kucishi ico ncendakapa bamashali babo bakulukulu ayi ncabo.”
Mwaami Lesa waamba ayi,
Sombi bweenka mbuli mwanakashi utashomeki kuli ibaye,
Mibila yanyumfwika peculu lya tulundu.
“Amupiluke mwebo nobantu batashomeki,
Ncakwiila kulambila kwa bakunsengwe patulundu takucite lucafwo.
Kuswa kubucikula bwangu bwesu
Atoone panshi kunsoni akuleka ayi shitucaaye.
Mwaami Lesa utookwaamba ayi,
na kamulumbila cakushomeka, cabululami ee, cakubula kampenda ayi,
Mwaami Lesa utookwaambila bene Juda abene Jelusalemu ayi,
Amushomeke kucipangano ncendakapanga amwebo nebo neMwaami Lesa.
“Amwaambilishe muJuda akoolobesha muJelusalemu ayi,
Amulishe mapeenga kulwiita bantu ayi bacicile kuSiyoni.
Inkalamu yasokomoka kuswa mucisakasaka moikala.
Paceebo ceeco amufwale masaka.
Mwaami Lesa waamba ayi,
Mpomunyaawo nebo ndaamba ayi, “Nobaami baLesa beShinkusu shoonse, anu bene Jelusalemu mwakabacenjeekabo mukubaambila ayi, ‘Mulaakuba muluumuno,’ nakubi boobo mupeeni uli panshingo shesu.”
Paciindi ici bene Jelusalemu balaakwaambilwa ayi, “Muuwo ukasaala utoopupa kuswa patulundu tulaamfu tutacite bwiisu twa muluyanga kululama bantu bangu. Teshi muuwo wakupupulushishaako nabi kusalasha, sobwe. 
Sombi ngumuuwo wiindaawo nkusu uyo uswa kuli ndime. Nebo neMwaami Lesa ntoobapa milandu.”
Amubone, utoosabo anga ngamakumbi,
Nobene Jelusalemu amusanshe bubi kuswa mumyoyo yanu kwaamba ayi mupuluke.
Kuli liswi litookwaambilisha kuswa kuDani,
Litokwaamba ayi, “Amulwiite mishobo
Balaakwaashingulukabo anga mbantu batoolindilila muunda,
“Bwikaalo bwanu amicito yanu nsheshamuletela mapensho aya.
Buumba bwancaya, ee, buumba bwancaya!
Mapensho ananootungenebo kalongo.
Nciindi cilaamfu buyani nceshi noocibona mbembela sha nkondo
Mwaami Lesa waamba ayi,
Mpeeke ndakalangilisha pacishi ca panshi
Ndakalanga kutulundu akubona ayi tutootenkana.
Ndakalanga akubona ayi taaku muntu nabi womwi.
Mpeeke ndakalanga akubona ayi cishi cakalinga ca bulongo bubotu caba luyanga.
Ono Mwaami Lesa waamba ayi,
Aboobo cishi cilaakulila,
Ono baakunyufwabo ciyobeyobe ca bashilumamba balwanina pamaaki abeshimata,
Utoocitanshi webo ondabala yakanyonyoolwa?
Ntoonyumfwa mubila anga ngumwanakashi uli pankata.
“Amwiindaane mumikwakwa ya muJelusalemu.
“Nabi balaamba ayi,
NoBaami baLesa sa te mulisuni bantu bashomeka?
Lyalo ndakayeeya ayi, “Bantu aba mbakandu
Aboobo ntooya kubamatanjilili babo nkabandikaabo.
Paceebo ceeco nkalamu ya muluundu ilaakubacaya.
Ono Mwaami Lesa weepusha ayi,
Balibo anga ndiaki lisankwa lilya kabotu lisunishi kutanta.
Sa inga nshibapi mulandu pasheeshi?
“Kamuya mumyuunda ya minyansa yabo mwiiteme,
Bene Isilaeli abene Juda bakaalililabo kushomeka kuli ndime.
Bantu ba Mwaami Lesa bakaamba shabubeshi pali nguwe ayi,
Balaluki taaku mbobabetewo ngumuuwobo
Paceebo ceeco Mwaami Lesa, Lesa Shinkusu shoonse utokwaamba ayi,
Mwebo nobene Isilaeli,
Mifwi ya mushipokolo shabo ilacaya bantu baanji baanji.
Balaakulya butebushi bwanu ashakulya shanu,
Mwaami Lesa waamba ayi, “Nakubi boobo munshiku isho teshi nkamunyonyoole cakumaninina. 
Ono na bantu bakeepushe ayi, ‘Ceebonshi Mwaami Lesa, Lesa wesu ncaacitila bobulya kuli ndiswe?’ Ukabalwiite ayi, ‘Bweenka mbomwakansuula akusebensela balesa beensu mucishi canu, mbweeke ubo mbweshi mukasebensele beensu mucishi citeshi canu.’ ”
Mwaami Lesa waamba ayi,
‘Amunyumfwe makani aya mwebo nobaluya,
“Sa nebo tamweelete kunoonda?
Sombi mwebo muli beshicimpamya alimwi baashu.
Mwebo tamulyaambooshiiwo mumyoyo yanu ayi,
Micito yanu ibiibi njeyalengesha ayi shintu shoonse isho shicileeke kuboneka.
“Pakati ka bantu bangu mpobali bamucita shibi
Ono bweenka mbuli shikuteya tuyuni mbwaasusha cinsangala atuyuni,
Baliinite alimwi balalya kabotu.
Sa inga nshibapi mulandu pasheeshi?
“Cintu ciyoosha alimwi cikankamika
Balaluki balalaluka shabubeshi.
“Amucice kwaamba ayi mupuluke mwebo nobene Benjameni!
Ndaakunyonyoola Siyoni,
Bamaami balaakwisa amakoto abo a bashilumamba mukulwana.
Balaakwaamba ayi,
Aboobo amunyamuke tuye tulwane mashiku
Mwaami Lesa Shinkusu shoonse utokwaamba ayi,
Bweenka mukalo mboopoomona maanshi,
Webo Jelusalemu, nyumfwa kucenjeshekwa.
Mwaami Lesa Shinkusu shoonse utookwaamba ayi,
Mpomunyaawo ndakakumbula ayi,
Sombi nebo ndiswitebo bukali bwanu noBaami baLesa
Maandaabo alaakupekwa kubantu bamwi
Kuswabo kubantu bataaku ambobabete kushika akubaabo balemekwa,
Balaanga shilonda sha bantu bangu
Sa bakafwa nsoni ceebo ca micito yabo ilensha bunya?
Ono Mwaami Lesa waamba ayi,
“Ndakabika bantu beshikunoomulindilila akumwaambila ayi,
“Paceebo ceeco nebo neMwaami Lesa ndaamba ayi,
Nyumfwa ocishi ca panshi,
Anu nimpindunshi iliimo mutununkila kabotu pakutenta twa kuSheba
Paceebo ceeco Mwaami Lesa utookwaamba ayi,
Mwaami Lesa waamba ayi,
Banyamuna mata amasumo,
Bene Jelusalemu baamba ayi,
Mutayi kumyuunda
Mwaami Lesa waamba ayi,
“Webo Jelemiya ndaakulengesha kuba shikweelesha bantu bangu
Boonse mbayumu myoyo, mbaashu alimwi mbafuyishi.
Mulilo muminyumbi ulanyaka cankusu kwaamba ayi usungulule ceela,
Bantu aba baleetwa ayi, ‘Silifa ikakitwe’
Aya ngamaswi Mwaami Lesa Shinkusu shoonse, Lesa wa bene Isilaeli ngwaakatumina Jelemiya. Wakaamba ayi, 
“Koya wiimikane pamwinjililo wa kuŊanda yangu neMwaami Lesa, uye waambe maswi aya:
Amuleke nshila shanu amicito yanu ibiibi. Lyalo ndaakumuleka ayi mwikale mumusena uno. 
Mutanooshoma mumaswi abubeshi akwaamba ayi shoonse shilibo kabotu akunokwaamba ayi, ‘Ino niŊanda ya Mwaami Lesa, niŊanda ya Mwaami Lesa, niŊanda ya Mwaami Lesa!’ 
Amuleke nshila shanu amicito yanu ibiibi. Kamucitilana shintu cakutanyengelela. 
Amucileeke kulita masuku pamitwi ya baswamashi, banabanshiwa alimwi abamukalubinje. Amucileeke kucaya bantu batacite milandu mucishi cino. Amucileeke kulambila balesa bamwi mukwiinga ico inga camulengesha kunyonyooka. 
Na mwacileka shintu ishi, ndaakumuleka ayi munookala mucishi ico ncendakapa bamashali banu bakulukulu ayi cibe cabo kwalyoonse alyoonse.
“Sombi amubone, mwebo mwacinka manungo mumaswi akubeca atacite ncito. 
Mwebo muleepa, mulacaya bantu, mulacita bulale, mulabeca nabi mwashomesha cakulumbila, mulatentela Baali tununkila kabotu akulambila balesa abo mbomwatakalinga kwishiiwo. 
Mwamana kucita shintu ishi shilensha bunya, mulesa mukwiimikana pameenso angu muŊanda yangu ino akwaamba ayi, ‘Swebo tatucite cakulisukama.’ 
Sa Ŋanda yangu ino mwayaalula yaba momwakuyubila beepi? Sombi nebo ndishibwene nshemutoocita! Nebo neMwaami Lesa ndaamba.
“Ono kamuya kuShilo, musena uyo ngondakataanguna kusala ayi noolambililwaako akubona ncendakacita ceebo ca bubi bwa bantu bangu bene Isilaeli. 
Ndimwakalinga kucita shintu shoonse ishi, nakubi kwaamba ayi ndakamwaambilaawo pashintu isho mankanda aanji aanji, tamukwe kukutika. Ndakamwiita, sombi tamukwe kukumbula. 
Paceebo ceeco isho nshendakacita kuShilo, bulya ntooshicita kuŊanda yangu ino iyo njemucinkitemo manungo. Nkokwaamba ayi ntooshicita kumusena ngondakapa ndimwe alimwi abamashali banu bakulukulu. 
Ndaakumutanda kuswa pameenso angu bweenka mbuli mbondakacita bamakwabanu bene Efuleemu. Nebo neMwaami Lesa ndaamba!”
Mwaami Lesa waamba ayi, “Aboobo Jelemiya utapaililiiko bantu aba. Utabasengeliiko cakubalililaako. Utabakombeleliiko kuli ndime mukwiinga teshi nkunyumfwileewo. 
Sa shintu nshebatoocita mumandabala a mucishi ca Juda amumikwakwa ya ndabala inene ya Jelusalemu tooshibwene? 
Baana batootepa nkuni. Bamashali babo batookunka mulilo. Abalo banakashi batookanda fulaulo akupanga shinkwa wa mise wakupa lesa umwi mwanakashi wiitwa ayi Mwaami mwanakashi wa Kwiculu. Batoopa shipo sha shakunwa balesa bamwi kwaamba ayi bankalashe. 
Sa batookalasha ndime? Sa tabatooliletelabo mapensho beene alimwi akulilensha nsoni? 
Paceebo ceeco nebo neMwaami Lesa Shinkusu shoonse ndaakutila bukali bwangu buyoosha paŊanda yangu ino. Ndaakubutilila pabantu, pabanyama pashisamu alimwi apashishango. Bukali bwangu bulaakuba anga ngumulilo uyo muntu ngwaatakoonshi kushimya.
“Mwaami Lesa Shinkusu shoonse, Lesa wa bene Isilaeli waamba ayi, ‘Amutolelele, musenkanye milambu yanu yakutente amilambu imwi ibengwa, mulye anyama iyo nobeene. 
Mukwiinga ndyendakakusha bamashali banu bakulukulu muIjipiti, nshikwe kubapabo milawo ya pamilambu yakutenta nabi pamilambu imwi. 
Sombi ndakabapa amulawo wakwaamba ayi kabanyumfwila ingaawo nkabe Lesa wabo abalo bakabe bantu bangu. Beende munshila shangu isho nshendakaambila kwaamba ayi shintu shinoobeendela kabotu. 
Sombi balo tabakwe kunyumfwila nabi kubikako maano. Bakakonkela miyeeyo ibiibi ya myoyo yabo ya bushicimpamya. Bakalinga kuya ciboolabo pesule cakutayawo kunembo, sobwe. 
Kuswa ciindi bamashali banu bakulukulu ndibakaswa muIjipiti kushikila sunu, bushiku abushiku, mankanda aanji ndakalinga kumutumina basebenshi bangu balaluki. 
Sombi tamukwe kunyumfwila nabi kubikako maano. Mwakayumya myoyo yanu akubisha kwiinda bamashali banu bakulukulu.’
“Ono webo Jelemiya, nabi ubalwiite shoonse ishi, teshi bakakutikeewo. Ulaakubeeta, sombi teshi bakakumbuleewo. 
Aboobo baambile ayi, ‘Uyu ngomushobo utanyumfwili Mwaami Lesa, Lesa wa nguwo alimwi ukaka kululikwa. Kushomeka kwaloba. Takunyumfwikiiwo nabibo paniini.’
“Amucese misusu yanu mwiisoowe.
Mwaami Lesa waamba ayi, “Bene Juda bacita shintu shibiibi pameenso angu. Bakabika shibumbwabumbwa shabo shilensha bunya muŊanda yangu akwiibisha. 
Bakayaka shipaililo kuTofeti muCinyika ca Inomu pakunootentela bana babo basankwa abanakashi. Ico ncintu nceentakwe kubaambila nabi kuciyeeyaawo. 
Aboobo amucenjele, ciindi cilaakushikila bantu ndyeshi bakabule kwiita musena uyu ayi Tofeti nabi ayi Cinyika ca Beni Inomu. Sombi ulaakunokwiitwa ayi Cinyika ca Kucailaamo ceebo balaakunoofukilako bafu kushikila musena woonse ukamaane. 
Lyalo mituntu ya bantu aba ilaakuba cakulya ca bayuni abanyama bamuluundu kwakubula amuntu nabi womwi ubakonga. 
Ndaakumanisha ciyobeyobe cakusangalala akukondwa kwabo aciyobeyobe cakusangalalila bwiinga mumandabala a muJuda amumikwakwa ya muJelusalemu ceebo cishi cilaakubula aukalaamo.”
Mwaami Lesa waamba ayi, “Paciindi ico, mafuwa a bamaami abacinenenene bene Juda, bapailishi, balaluki alimwi aa bantu ba kuJelusalemu alaakukushikwa mushuumbwe shabo. 
Alaakubikwabo patuba akanoobalilwabo lumwi, mweenshi anyenyeenshi shoonse sha mwiculu isho nshebakalinga kusuni, kusebensela, kwiipushako akulambila. Teshi bakaabunjikeewo nabi kwaafukila. Sombi alaakubabo anga ngamatombe apantantaala peculu lya nshi. 
Lyalo bantu ba mumushobo uyu ubiibi abo beshi bakacaaleewo akunoocishiite mumisena iyo njendakabatandilaamo, balaakusala kufwa kwiinda kunooli boomi. Nebo neMwaami Lesa Shinkusu shoonse ndaamba.”
Mwaami Lesa wakandwiita kwaambila bantu bakwe ayi,
Ceebonshi mwebo nobantu bangu mulamfutatila?
Ndakakutikisha, sombi mwebo tamukwe kwaambawo lushinisho.
Nkobokobo shilishi ciindi ncesheelete kuboolelamo.
Ino inga mwaamba buyani ayi, ‘Tuli basongo
Basongo banu balaakulenshekwa nsoni.
Paceebo ceeco, bamakaabo ndaakubapa kubasankwa bamwi,
Balaanga shilonda sha bantu bangu
Sa bakafwa nsoni ceebo ca micito yabo ilensha bunya?
Mwaami Lesa waamba ayi,
Bantu bakwe Lesa bakeepusha ayi,
Twakalinga kulangila luumuno, sombi taaku cibotu ncetwakabonawo.
Kufoomashika kwa maaki a balwani besu kutoonyumfwika kuDani,
Mwaami Lesa waamba ayi,
Webo oŋumbulusha, ndi mubuumba,
Nyumfwa kulila kwa bantu bangu
Bantu baamba ayi,
Ono bene misheesu mbobapwayoolwa, anebo ndapwayoolwa.
Sa taamu musamu wakushilikisha muGilyadi?
Mutwi wangu niwalinga mukalo wa maanshi
Nindakalinga kucite ŋanda yakoonaamo beshikweenda muluyanga,
Balabambabamba milaka yabo anga mbuta kwaamba ayi bakushe bubeshi.
“Jelemiya, cenjela ababyo,
Womwi awomwi ngushikucenjeeka mubye,
Mulishiite pakati ka bubeshi.
Paceebo ceeco Mwaami Lesa Shinkusu shoonse waamba ayi,
Milaka yabo ilacayabo anga ngumufwi,
Sa inga nshibapi mulandu pasheeshi?
Ndaakulila buumpute akulila cakooloma kulilila tulundu,
Mwaami Lesa waamba ayi,
Mpeeke nebo ndakumbula ayi, “Anu ngumuntunshi uyo ucite maano akunyumfwisha sheeshi? Ngani wakeeya kuli ndimwe uyo weenga wakonsha kupandulwitako bamwi? Ceebonshi cishi cakanyonyoolwa akulengeshekwa kuba anga nduyanga umo muteendi amuntu?”
Mwaami Lesa waamba ayi, “Ishi shakacitika ceebo ca kusuula milawo yangu iyo ngondakabapa. Tabakwe kunyumfwila nabi kukonkela milawo yangu. 
Sombi balo bakakonkela myoyo yabo iyumu mukulambila Baali kweelana abwakabeeisha bamashali babo bakulukulu. 
Paceebo ceeco, nebo neMwaami Lesa, Shinkusu shoonse, Lesa wa bene Isilaeli ndaamba ayi, ‘Amubone, ndaakulengesha bantu aba kulya shakulya shilula akunwa maanshi akola. 
Ndaakubapalanganishisha pakati ka mishobo iyo balo nabi bamashali babo bakulukulu njebatakwe kwishibaawo. Ndaakubatandaanya amakoto a bashilumamba kushikila nkabanyonyoole cakumaninina.’ ”
Mwaami Lesa Shinkusu shoonse waamba ayi,
Bantu baamba ayi,
Kwanyumfwika mibila muSiyoni ayi,
Mpeeke ndabaambila ayi,
Lufu lwatunjilila pambwelyo
Mwaami Lesa waamba ayi, “Baambile ayi,
Mwaami Lesa waamba ayi,
Sombi uyo woonse ulilumbaisha,
Mwaami Lesa waamba ayi, “Ciindi cilaakushika ndyeshi nkape mulandu abo boonse bakapalulwa, sombi batanambili. 
Nkokwaamba ayi bene Ijipiti, Juda, Edomu, Amoni, Moabu abaabo boonse bekala muluyanga kulaale. Ndaakucita boobo ceebo mishobo iyi yoonse teenyumfwili ndime. Abalo bene Isilaeli boonse tabashomeki kucipangano cangu.”
Amunyumfwe shitoomwaambila Mwaami Lesa, mwebo nobene Isilaeli. 
Lakwe utokwaamba ayi,
Kwishibila kwa bantu aba taaku mbokubete.
Mpeeke cisamu ici balacibotesha asilifa alimwi agolodi.
Shibumbwabumbwa isho shilibo anga ncakukongeshaako mumuunda wa banamunwa.
Taakuuwo muntu nabi womwi weelene andimwe noBaami baLesa.
Anu ngani uteelete kumulemeka,
Boonse tabacite maano alimwi mbaluya.
Shibumbwabumbwa shabo balashinanika silifa uswa kuTashishi
Sombi mwebo noBaami baLesa ndimwe baLesa balushinisho.
Balwiite makani aya akwaamba ayi, “Balesa abo batakwe kulengako liculu acishi ca panshi, balaakunyonyoolwa. Teshi bakabonweewo tubili mucishi ca panshi coonse.”
Mwaami Lesa wakalenga cishi ca panshi kwiinda munkusu shakwe.
Na waluluma, maanshi a mwiculu alayooma.
Boonse mbaluya alimwi tabacite lushibo.
Taakuuwo mbobabete, balyeelete kusuulwa.
Lesa wa bamulunyungu lwakwe Jakobo taaeleneewo ambabo
Amulongele buboni bwanu kwaamba ayi muswe mucishi canu
Mwaami Lesa waamba ayi,
Bene Jelusalemu bakumbula ayi,
Matente esu anyonyoolwa
Nebo ndaamba ayi,
Amunyumfwe, kwesa nkombe
NoBaami baLesa, ndishi kwaamba ayi
NoBaami baLesa, amundulike, mubululami bwanu,
Amutile bukali bwanu pamishobo iyi itamulambili
Mwaami Lesa wakandwiita ayi, 
“Jelemiya, nyumfwa makani a cipangano ici. Kuswawaawo ulwiite bene Juda abaabo bekala kuJelusalemu. 
Ubaambile ayi nebo neMwaami Lesa, Lesa wa bene Isilaeli waamba ayi, ‘Ulishingenwe uyo utakonkeli maswi a mucipangano cangu. 
Nkokwaamba ayi cipangano ico ncendakapanga abamashali banu bakulukulu ndindakabakusha muIjipiti. Cishi ico cakalinga anga mumunyumbi mutoonyaka mulilo kuli mbabo.’ Ndakabaambila ayi, ‘Amunyumfwile akucita shoonse nshendamwaambila, ingaawo mukabe bantu bangu anebo ndyeshi nkabe Lesa wanu. 
Lyalo ndaakucita kweelana ambondakashomesha cakulumbila kubamashali banu bakulukulu. Ncakwiila ndaakubapa cishi muli bubile abulongo bubotu, cishi ico ncemushiiteemo bulya.’ ”
Mpeeke Mwaami wakaŋambila ayi, “Koya waambilishe maswi aya oonse mumandabala a kuJuda amumikwakwa ya muJelusalemu ayi, ‘Amunyumfwe makani acipangano ici alimwi mwaakonkele. 
Kuswa ciindi ndindakakusha bamashali banu bakulukulu muIjipiti kushika sunu, ndakabacenjesha mankanda aanji ayi, Kamunyumfwila. 
Sombi balo tabakwe kunyumfwila nabi kubikako maano. Bakakonkela bushicimpamya bwa myoyo yabo ibiibi. Nebo ndakabaambila ayi bakonkele cipangano cangu, sombi bakaalilwa kucikonkela. Paceebo ceeco ndakabaletela mashingo oonse a mucipangano ico.’ ”
Mpeeke Mwaami Lesa wakaŋambila ayi, “Bene Juda abene Jelusalemu batoopinga kungashukila. 
Bakapilukila kushibiibi sha bamashali babo bakulukulu abo bakalinga kukaka kunyumfwila maswi angu. Bakakonkela akusebensela balesa bamwi. Bene Isilaeli abene Juda boonse bakakaka kukonkela cipangano ncendakapanga abamashali babo bakulukulu. 
Paceebo ceeco nebo neMwaami Lesa ndaamba ayi, ‘Ndaakubaletela mapensho ayo ngweshi bakaalilwe akwaacica. Nabi bakandilile, teshi nkabakumbuleewo, sobwe. 
Lyalo bantu ba mumandabala a muJuda abene Jelusalemu balaakuya mukulilila balesa abo mbobatentela tununkila kabotu. Sombi balesa aba teshi bakabapulushewo mapensho aakubapolela. 
Mwebo nobene Juda mulicite balesa banu baanji bweenka bubete mandabalaanu. Shipaililo nshemwakayaka shakutentelawo tununkila kabotu kuli Baali, lesa uyo ulensha bunya, nshiinji bweenka mbuli mikwakwa ya muJelusalemu.’
“Ono Jelemiya utapaililiiko bantu aba. Utabasengeliiko nabi kubakombelelako ayi mbafwite nkumbu ceebo paciindi baakuba mumapensho teshi nkabanyumfwewo baakunjita.”
Mwaami Lesa waamba ayi,
Nebo neMwaami Lesa ndakalinga kubeeta ayi cisamu cibotu abuumbi ca maolifi
“Nebo neMwaami Lesa Shinkusu shoonse uyo wakamushanga ndaamba ayi mukapolelwe mapensho. Ndacita boobo ceebo mwebo nobene Isilaeli anobene Juda mwakacita shibiibi akusonkomona bukali bwangu kwiinda mukutentela Baali tununkila kabotu.”
Mwaami Lesa wakanjubulwita balwani bangu nshebakalinga kupinga kucita kuli ndime. 
Ndakalingabo anga ngumwanaambelele mubombu utootolwa mukucaikwa. Nshindakalinga kwishiiwo ayi batoopinga kuncaya. Bakalinga kwaamba ayi,
Lyalo ndakapaila ayi,
Lyalo Mwaami Lesa wakaamba ayi, “Basankwa bamwi ba kuAnatoti batooyandoola buumi bwako akunokwaamba ayi, ‘Utanoolalukila muliina lya Mwaami Lesa, sombibo na koosuni kufwita mumaanseesu.’ ” 
Aboobo Mwaami Lesa Shinkusu shoonse wakaamba ayi, “Ndaakubapa mulandu. Bacikula bwangu balaakucaikwa kunkondo. Bana babo basankwa abanakashi ndaakubacaya kunsala. 
Taakuuwo nabi womwi weshi akacaale pabantu ba kuAnatoti. Ndaakuleta mapensho pali mbabo mumwaaka ngondakasala kubapa mulandu.”
Nobaami baLesa, mwebo muliluleme ciindi coonse
Mwakabashanga abalo bakamena,
Sombi noBaami baLesa nebo mulinshi,
Citooba ciindi cilaamfu buyani cishi ndyeshi cinooshiite kaciyumite
Lyalo Mwaami Lesa wakakumbula ayi,
Bakwanu, ee, mboolyaabo mbale yomwi, bakwaaba.
Mwaami Lesa waamba ayi,
Bantu mbondakasala bambukilabo anga ninkalamu muluundu.
Bantu mbondakasala baba anga nkayuni kashingulukwa abacikupwi ayi bakalye.
Bamatanjilili baanji bakanyonyoola muunda wangu wa minyansa.
Ncakwiila ulaakuba luundu lutacite ncito,
Mutulundu toonse tutacite bwiisu muluyanga
Balaakushanga witi, sombi balaakutebula myuumfwa.
Mwaami Lesa waamba ayi, “Ndicite makani akwaamba kubaabo bashingulukite cishi ca Isilaeli abo bakanyonyoola cishi ncendakapa bantu bangu. Ndaakubatupula kuswa mushishi shabo akutupulawo bene Juda pakati kabo. 
Sombi pesule lyakumana kubatupoola ndaakubanyumfwila nkumbu akuboosha mushobo womwi awomwi mucishi ca nguwo. 
Na bakeshibe kabotu nshila sha bantu bangu akushomesha cakulumbila muliina lyangu ayi, ‘Bweenka mbocibete lushinisho ayi Mwaami Lesa ngumuumi,’ ee, bweenka mbobakalinga beeisha bantu bangu kushomesha cakulumbila muliina lyakwe Baali, ingayi balaakwikala pantu pomwi abantu bangu. 
Ono na mushobo umwi ukabule kunyumfwila, ndaakuutupula akuunyonyoola cakumaninina. Nebo neMwaami Lesa ndaamba.”
Mpomunyaawo Mwaami Lesa wakaŋambila ayi, “Koya uule laamba wa nsalu iteshimite ufwale mubukome, sombi utakoosumpi mumaanshi.” 
Mpeeke ndakoola laamba kweelana abwakaamba Mwaami Lesa akuufwala mubukome.
Lyalo Mwaami Lesa wakaamba kuli ndime lwabili ayi, 
“Bwesa laamba ngowakoola uyo ngoofwete mubukome uye uushiise pamwaansha wa mwaandami kuMulonga wa Yufuletisi.” 
Aboobo ndakaya ndooshisa kuMulonga wa Yufuletisi kweelana abwakandwiita Mwaami Lesa.
Ndikwakeenda nshiku Mwaami Lesa wakaŋambila ayi, “Ono koya ulete laamba ngowakashisa kumulonga.” 
Aboobo ndakaya kuMulonga wa Yufuletisi mukuyubulula laamba nkondakooshisa. Sombi ndakacana wanyonyooka cakwaamba ayi taaku ambweenga wafwalwa.
Mpomunyaawo Mwaami Lesa wakaŋambila ayi, 
“Nebo neMwaami Lesa ndaamba ayi, ‘Munshila njemunya iyi mbweshi nkanyonyoole kulisumpula kunene kwa bene Juda akwa bene Jelusalemu. 
Bamucita shibi abo bakakaka kunyumfwila maswi angu. Bakakonkela bushicimpamya bwa myoyo yabo akuya mukusebensela akulambila balesa bamwi. Paceebo ceeco balaakuba bweenka mbuli laamba uyu utacite ncito napaceyuubo. 
Bweenka laamba mboocata mubukome bwa muntu, mbweeke ubo anebo mbondakalinga kusuni ayi bene Isilaeli abene Juda banoocatite kuli ndime. Munshila iyo nkwaamba ayi babe bantu bangu akulengesha liina lyangu kulumbaishikwa akulemekwa. Sombi balo tabakwe kunyumfwila.’ ”
Kuswawaawo Mwaami Lesa wakaamba ayi, “Ambila bantu ayi nebo neMwaami Lesa, Lesa wa bene Isilaeli ndaamba ayi, ‘Nongo shoonse sha waini shilyeelete kusushikwa waini.’ Ono baakukwiipusha ayi, ‘Sa tatwishi ayi nongo ya waini yoonse ilyeelete kusushikwa waini?’ 
Lyalo ubaambile ayi, ‘Nebo neMwaami Lesa ndaakukolesha bantu boonse bekala mucishi cino kubikaawo abamaami bamulunyungu lwakwe Defedi, bapailishi, balaluki abantu boonse bekala muJelusalemu. 
Kuswawaawo ndaakumana kubapwayoola anga ninongo mukuboomanya, bamanene abanike bweenka. Teshi nkabafwitewo nkumbu nabi paniini shakunkasha kubanyonyoola. Nebo neMwaami Lesa ndaamba.’ ”
Nobene Isilaeli, amukutike akubikako maano
Amulemeke Mwaami Lesa, Lesa wanu
Ono na mubule kunyumfwa,
Mwaami Lesa wakaŋambila ayi,
Mandabala a kuNegefu alaakucalwa
Ansha amwiinamuke mubone balwani banu batooswa kumatwa.
Ino mulaakwaamba ayinshi Mwaami Lesa aakulengesha
Na mwaliipusha mumyoyo yanu ayi,
Sa muntu mushiya inga walisandula cikanda cakwe?
Mwaami Lesa waamba ayi,
Ici nceshi cikacitike kuli ndimwe.
Ndaakunyamununa shifunga shanu akumufwekaasho kumeenso.
Micito yanu ifundoosha kumoyo
Mwaami Lesa wakaŋambila pacilanga ayi,
“Cishi ca Juda citoolila
Bacinenenene balatumaako basebenshi babo mukuteka maanshi,
Bulongo bwamana kupasooka myaansha
Alakwe nakasha muluundu washiya kaana kaswa mukushalikwa
Mbongolo sha muluundu ashalo shiliimfwi
“Bantu bangu batoondilila ayi
Mwebo Nokulangila kwa bene Isilaeli,
Mwabetanshi anga ngumuntu wapolomokelwabo cintu,
Mwaami Lesa waamba makani aya pabantu aba ayi,
Mpomunyaawo Mwaami Lesa wakaŋambila ayi, “Utapailili bantu abo ayi shintu shibeendele kabotu. 
Nabi bakalikashe kulya, kulila kwabo teshi nkakunyumfweewo. Nabi bakabenge milambu yabo yakutenta akupa shipo sha fulaulo teshi nkashitambulewo, sobwe. Sombi ndaakubanyonyoola kunkondo, nsala alimwi akumwaalu.”
Lyalo nebo ndakaamba ayi, “Nobaami baLesa beShinkusu shoonse, balaluki balabaambila ayi, ‘Teshi mukabonewo nkondo nabi kufwa kunsala. Ncakwiila mulaakupekwabo luumuno mucishi canu.’ ”
Mpeeke Mwaami Lesa wakakumbula ayi, “Balaluki batoolaluka shabubeshi muliina lyangu. Nshikwe kubatuma, kubasala nabi kubandikaabo. Batoomulalukilabo shili anga nshiloto shabubeshi, kusonda kwabo takucite ncito alimwi ashintu nshebaliyeeyela mumitwi yabo beene. 
Paceebo ceeco Nebo neMwaami Lesa, pabalaluki abo balalukila muliina lyangu, ntokwaamba ayi, ‘Nshikwe kubatumaawo nabi batokwaamba ayi taaku nkondo nabi nsala yeshi ikashike mucishi cino.’ Balaluki mbomunya abo balaakuloba munkondo ansala. 
Lyalo abantu abo mbobatoolalukilaako balaakuwaalwa mumikwakwa ya muJelusalemu ceebo ca nsala ankoondo. Teshi kukabeewo shikubabika nabi shikubika bamakaabo, bana babo basankwa nabi banakashi. Ndaakubapoomweta mapensho ayo abeelete.”
Kuswawaawo Mwaami Lesa wakaamba ayi, “Amba kubantu ayi,
Na ndaya muluundu ndabona bakacaikwa munkondo.
NoBaami baLesa, sa cishi ca Juda mwacikakilabo limwi?
Nobaami baLesa, twalyaambilila shibiibi shesu
Ceebo ca liina lyanu mutatusuuli,
Sa shibumbwabumbwa shilicite nkusu shakuleta mfula?
Mpeeke Mwaami Lesa wakaŋambila ayi, “Nabi Mose aSamwelo besa beemikana kunembo lyangu akunkombelela, inga nshibooshiimo moyo pabantu aba napaceyi. Amubatandaanye, baswe pameenso angu! Kabayabo! 
Ono na bakwiipushe ayi, ‘Ino tuye kuli?’ ubalwiite ayi, ‘Mwaami Lesa waamba ayi,
“Nebo neMwaami Lesa ndaakubatumina shintu shiyoosha shone. Ndaakubatumina nkondo ayi bacaikwe, bakabwa ayi babakweelaanye, bayuni ayi batalike kubalya alimwi abanyama bamuluundu ayi balye sheshi shikacaaleeko. 
Lyalo ndaakulengesha bamaami boonse ba pacishi ca panshi kubacimwa ceebo ca ceeco Manase mwanaakwe Esekiya mwaami wa bene Juda ncaakacita muJelusalemu.”
Mwaami Lesa waamba ayi,
Mwebo mwakankaka,
Ndaakumuululusha kucakuululushishako paminjililo ya mandabala oonse a mucishi.
Ndaakulengesha bamukalubinje banu kufula
Lyalo mushali mwanakashi wa baana bosanwe abobilo ulaakulefuka akufwa.
Maawe mbondapengaako nebo!
Anu noBaami baLesa mashingo aacitike
Sa kuliwo muntu ukonsha kutyola nshimbi?
Ono Mwaami waŋambila ayi,
Ndaakumulengesha kuba basha kubalwani banu mucishi ico ncemuteshi
Lyalo ndakaamba ayi,
Ndindakanyumfwa maswi anu, ndakaatambula camoyo woonse.
Nebo nshindakalinga kulitiba mulikoto lya beshikusekelela
Ceebonshi shitoocisa tashitoomana?
Paceebo ceeco Mwaami Lesa wakaamba ayi,
Ndaakukulengesha kuba lubumbu kubantu aba,
Ndaakukufuna kuswa munkusu sha bamucita shibi
Mpomunyaawo Mwaami Lesa wakaŋambila alimwi ayi, 
“Utakeebi akuba abaana basankwa nabi banakashi mumusena uno. 
Ntookulwiita mbweshi cikacitike pabaana basankwa abanakashi abo bashalilwa mumusena uno apabamashali babo. 
Balaakufwa kumalwashi ayoosha. Teshi bakalilweewo nabi kubikwa. Sombi mibili yabo ilaakubabo anga ngamatombe apantantaala peculu lya nshi. Balaakuloba kunkondo akunsala. Lyalo mituntu yabo ilaakuba cakulya ca bayuni abanyama bamuluundu.
“Kuteelesha kwinjila muŋanda umo mubete shakulya sha pamalilo. Tooelete kuyaamo mukulila nabi kuungumana ambabo ceebo ndacileka kupa coolwe bantu aba, kubatondesha lusuno nabi kubafwita nkumbu. Nebo neMwaami Lesa ndaamba. 
Babile abakandu boonse balaakufwitabo pantu pomwi mucishi ici. Teshi bakabikwewo nabi kulilwa, alimwi taakuuwo nabi womwi weshi akalinengoole nabi kulikulula mumutwi ceebo ca malilo. 
Teshi kukabeewo muntu shikupa shakulya bantu abo batoolila. Teshi kukabeewo shikuumusha nabi muntu wafwitwa baishi nabi banyina. Ncakwiila taaku weshi akabapewo shakunwa mukuboombulushaako.
“Kutenjila muŋanda umo muli kusekelela ayi ulye akunwaabo. 
Nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Ulaakulibonena ameenso ako. Koocili muumi ndaakumanisha ciyobeyobe cakusangalala akukondwa kwabo aciyobeyobe cakusangalalila bwiinga mumusena uyu.’
“Bantu aba waakubaambila maswi aya oonse, abalo baakukwiipusha ayi, ‘Ino ceebonshi Mwaami Lesa waamba ayi swebo tupolelwe mapensho a mushobo wooyu? Ino swebo twakabishanshi? Anu ncibiibinshi ncetwakacitila Mwaami Lesa, Lesa wesu?’ 
Lyalo ukabakumbule ayi, ‘Nceebo ca bamashali banu bakulukulu bakansuula akukonkela balesa bamwi, bakabasebensela akubalambila. Bakamfutatila alimwi tabakwe kunyumfwila kwiisha kwangu. 
Sombi mwebo mwabiisha kwiinda bamashali banu bakulukulu. Tamubwene kwaamba ayi mwebo noonse womwi awomwi utookonkela bushicimpamya bwa moyo wakwe ubiibi mumusena wakunyumfwila ndime. 
Aboobo ndaakumutandaanya mucishi ici akumutandila mucishi ico mwebo nabi bamashali banu bakulukulu ncebatakwe kwishiba. Uko nkweshi mukasebensele balesa bamwi malumwi amashiku ceebo teshi nkamufwitewo nkumbu.’ ”
Lyalo Mwaami Lesa waamba ayi, “Nakubi boobo nshiku shilaakushikila bantu ndyeshi bakacileeke kulumbila ayi, ‘Bweenka mbocibete lushinisho ayi Mwaami Lesa, uyo wakakusha bene Isilaeli muIjipiti ngumuumi.’ 
Sombi balaakunoolumbila ayi, ‘Bweenka mbocibete lushinisho ayi Mwaami Lesa, uyo wakakusha bene Isilaeli kuswa kucishi cakumatwa amushishi shimwi shoonse nshaakabatandilaamo.’ Balaakunoocita boobo ceebo ndaakubapilusha mucishi ico ncendakapa bamashali babo bakulukulu. Nebo neMwaami Lesa ndaamba.”
Mwaami Lesa waamba ayi, “Sombi bulya ntootuma beshikucaya nswi baanji kuya mukubacata. Kuswawaawo ndaakutuma bapalu baanji abo beshi bakese mukubafwima mumalundu oonse, mutulundu toonse alimwi amushimfwengo shili mumyaandami. 
Nshila shabo shoonse ndishibwene. Shilibo patuba kuli ndime alimwi taaku shibiibi shabo shiyubite pameenso angu. 
Ndaakubalengesha kupekwa milandu yobilo ceebo ca shibiibi abubi bwabo. Balengesha cishi cangu kutanoosalalite ashibumbwabumbwa shabo shitayooyi anga njimituntu. Ncakwiila bacisusha balesa bakubeca.”
Nobaami baLesa mwebo nomumpa nkusu alimwi nolilinga lyangu,
Sa bantu balakonsha kulipangila balesa babo?
Mpomunyaawo Mwaami Lesa wakaamba ayi,
Mwaami Lesa waamba ayi,
Bana banu abalo balayeeyabo shipaililo shanu
Buboni bwanu abubile bwanu boonse
Kubisha kulaakumulengesha kunyaikwa cishi ico ncendakamupa.
Mwaami Lesa utokwaamba ayi,
Ulaakubabo anga ncikupu muluyanga.
“Sombi ulicite coolwe muntu uyo ucinka manungo muMwaami Lesa,
Lakwe ulaakubabo anga ncisamu cishangitwe kufwaafwi amaanshi,
“Moyo wa muntu ngubeshi abuumbi kwiinda pashintu shimwi shoonse
Nebo neMwaami Lesa ndalanga mumoyo wa muntu
Muntu uyo ubilila munshila italuleme
Ŋanda yakwe Lesa wesu ili anga ncuuna ca bulemu
Nobaami baLesa mwebo muli lulangilo lwa bene Isilaeli.
Nobaami baLesa, amunshilike, ingaawo nshilikwe cancinencine.
Lyoonse bantu balaŋambila ayi,
Nshikwe kukaka mulimo wa bweembeshi ngomwakampa
NoBaami baLesa, mutanoondeshi
Boonse bampensha, abalenshekwe nsoni.
Mpomunyaawo Mwaami Lesa wakandwiita ayi, “Koya ukeemikane pamwinjililo wa bantu, uyo bamaami ba bene Juda mpobenjilila akuswita. Kuswawaawo uye wiimikane paminjililo imwi ya ndabala ya Jelusalemu. 
Lyalo ukabaambile ayi, ‘Amunyumfwe maswi a Mwaami Lesa, mwebo nobamaami ba bene Juda, bene Juda boonse alimwi abamwi boonse bekala muJelusalemu abo beenda paminjililo iyi. 
Mwaami Lesa waamba ayi tamweelete kunyamuna mukuli pabushiku bwakookesha bwa Cibelu nabi kucinjisha paminjililo ya ndabala ya Jelusalemu. 
Tamweelete kukusha mukuli mumaandaanu nabi kusebensa ncito ili yoonse pabushiku bwakookesha bwa Cibelu. Sombi bushiku ubo mulyeelete kubusalasha kweelana ambondakaambila bamashali banu bakulukulu. 
Nakubi boobo balo tabakwe kunyumfwila nabi kubikako maano. Bakalinga beshicimpamya alimwi tebakalinga kunyumfwila nabi kusumina kululikwa kuli ndime. 
Ono na mwebo munoobika maano kukunyumfwila ndime akutanjisha mikuli paminjililo ya ndabala ino pabushiku bwakookesha bwa Cibelu nkokwaamba ayi na munoobusalasha mukutasebensa mulimo uli woonse, 
bamaami bamulunyungu lwakwe Defedi balaakwinjila paminjililo ya ndabala ino pantu pomwi abacinenenene babo. Boonse balaakwisa kabatantite shikoci amaaki akushindikilwa kubene Juda abaabo bekala muJelusalemu. Kuswawaawo ndabala iyi ilaakunoocite bantu bekalaamo lyoonsebo. 
Mpeeke bantu balaakuswa mumandabala a kuJuda amishi ishingulukite Jelusalemu, mucishi cakwe Benjameni, tulundu tuniini twa kumbo akucishi ca tulundu ca Negefu. Balaakuleta milambu yakutenta, shipo sha fulaulo, tununkila kabotu alimwi amilambu yakulumba kuŊanda yangu neMwaami Lesa. 
Sombi na mukabule kunyumfwila akusalasha bushiku bwakookesha bwa Cibelu mukutanoonyamuna mikuli ili yoonse pakwiinda paminjililo ya ndabala ya Jelusalemu pabushiku ubo, ndaakunyansha mulilo utashimiki paminjililo ya ndabala iyo, uyo weshi ukateente shiyubilo sha njiyo.’ ”
Mwaami Lesa wakaŋambila ayi, 
“Koya kuŋanda ya mubumbi, uko nkweshi nkulwiitile makani angu.” 
Aboobo ndakaya kuŋanda ya mubumbi akumucana kaabumba nongo pacakubumbishaako. 
Sombi nongo iyo njaakalinga kubumba yakabica. Aboobo mubumbi uyo wakeebumba cipya kweelana ambwaakalinga kusuni ayi ibe.
Mpomunyaawo Mwaami Lesa wakaŋambila ayi, 
“Mwebo nobene Isilaeli, sa inga nshimuciiti bweenka mbwaacita mubumbi uyu? Bweenka mbuli bulongo mumaansa a mubumbi amwebo mbomubete kuli ndime. 
Na cimwi ciindi ndaambilisha ayi mushobo wa bantu nabi bwaami butumunwe, bupwayoolwe nabi ayi bunyonyoolwe, 
sombi pesule mushobo uyo ngondakacenjesha wasanduka kuswa kushibiibi sha nguwo, teshi nkacite shintu shibiibi nshendakaamba kucita kuli nguwo. 
Nakubi boobo na ndaambilisha ayi mushobo nabi bwaami bumwi buyakwe akwiimikwa, 
sombi pesule bwalo bwatalika kunoocita shibiibi mumeenso angu akutanyumfwila, teshi nkacite shintu shibotu nshendakaamba kucita kuli mbubo.
“Ono bulya lwiita bene Juda abantu abo bekala muJelusalemu ayi nebo neMwaami Lesa ntoobabambila mapensho akubayeeyela bwakubacita. Paceebo ceeco abaleke nshila shabo shibiibi. Womwi awomwi aasandule nshila shakwe alimwi amicito yakwe. 
Sombi balo balaakukumbula ayi, ‘Tacicite mulandu. Tutootolelela amiyeeyo yesu sobeene. Womwi awomwi unanookonkela bushicimpamya bwa moyo wakwe ubiibi.’ ”
Paceebo ceeco Mwaami Lesa waamba ayi,
Sa tulundu twa myaandami twa kuLebanoni kuli ndyetubulawo caandwa?
Nakubi boobo bantu bangu nebo banduba.
Cishi cabo cilaakunyonyoolwa.
Ndaakubapalanganishisha kunembo lya balwani babo
Mpomunyaawo balo bakaamba ayi, “Kamwisa, tulifuuyefuye akubona mbweenga twacita Jelemiya. Bapailishi beshi banootwiisha milawo, basongo beshi bakanootupandako maano alimwi abalaluki beshi bakanootulwiitako maswi a Mwaami Lesa nkobali. Aboobo amwise, tumubekeshe milandu akutakutika sheesho nsheshi anokwaamba.”
Lyalo nebo neJelemiya ndakapaila ayi,
Sa cintu cibotu inga calambulwa ashibiibi?
Aboobo noBaami baLesa, amusuminishe bana babo kufwa kunsala.
Mibila ainyumfwike mumaandaabo mwaakubatumina beshikubalwana cakuteengashila,
Sombi mwebo noBaami baLesa mulishi mbobampingite kuncaya.
Mpomunyaawo Mwaami Lesa wakaŋambila ayi, “Koya ukoole nongo kumubumbi. Ukatolele bamaloba bamwi ba bantu alimwi abapailishi. 
Lyalo muye kuCinyika ca Inomu kufwaafwi aMwinjililo wa Shikaye. Uko ukaambilishe maswi ngweshi nkulwiite. 
Ukaambe ayi, ‘Nobamaami ba bene Juda anobantu ba kuJelusalemu, amukutike maswi a Mwaami Lesa Shinkusu shoonse, Lesa wa bene Isilaeli. Amukutike! Ndaakuleta mapensho kumusena uno ayo eshi akalengeshe matwi a wooyo woonse weshi akaanyuumfwe kutilimuka. 
Ndaakucita boobo mukwiinga bakansuula akulengesha musena uyu kuba wa balesa beensu. Bakatentelamo milambu kubalesa abo balo, bamashali babo bakulukulu nabi bamaami bene Juda mbobatakalinga kwishi. Musena uno bausushabo bulowa bwa bantu batacite milandu. 
Bakayaka ashipaililo shakwe Baali shakutentelawo bana babo basankwa ayi njimilambu kuli nguwe. Cintu ico nceentakwe kubaambila nabi kuciyeeyaawo. 
Aboobo amucenjele, nshiku shilaakushikila bantu ndyeshi bakacileeke kwiita musena uno ayi Tofeti nabi Cinyika ca Inomu, sombi balaakunoociita ayi Cinyika ca Kucailamo. 
Mumusena uno ndaakunyonyoola miyeeyo ya bene Juda aya bene Jelusalemu. Ndaakulengesha balwani babo kubakoma akubacaya munkondo. Mituntu yabo ilaakuba shakulya sha bayuni abanyama bamuluundu. 
Lyalo ndabala iyi ndakwiinyonweetabo limwi akwiilensha nsoni. Lyalo boonse abo beshi bakanokwiinda pafwaafwi balaakunookankamana akucobola ceebo ca mapensho oonse a njiyo. 
Ndaakubalengesha kulya bana babo basankwa abanakashi akulyaana muciindi ca mapensho ayoosha balwani babo baakushinguluka ndabala yabo inene.’ ”
Kuswawaawo Mwaami Lesa wakaŋambila ayi, “Pwaya nongo iyo abo mbootooyaabo kababweneeko 
akubaambila ayi nebo neMwaami Lesa Shinkusu shoonse ndaamba ayi, ‘Ndaakupwayoola mushobo uyu andabala iyi bweenka bwapwayooka nongo iyi cakutakonsha kununganishikwa. Bafu balaakufukilwa kuTofeti kushikila kukabule amusena wakufukilaako. 
Anu ubo mbweshi nkacite kumusena uyu akubantu bekalaamo. Musena uno ndaakuucitabo bweenka mbondakacita musena wa Tofeti. 
Lyalo maanda a muJelusalemu aayo a bamaami ba bene Juda alaakuba atasalalite bweenka mbuli musena uno wa Tofeti. Nkokwaamba ayi maanda oonse ayo acite shiluli shilya nshebakatentelelawo tununkila kabotu kunyenyeenshi akupa shipo sha shakunwa kubalesa bamwi.’ ”
Kuswawaawo nebo neJelemiya ndakaswaako kuTofeti uko Mwaami Lesa nkwakalinga wantuma kuya mukulaluka. Lyalo ndakeemikana mulubansa lwa Ŋanda ya Mwaami Lesa akwaambila bantu ayi, 
“Mwaami Lesa, Shinkusu shoonse, Lesa wa bene Isilaeli waamba ayi, ‘Amunyumfwe! Ndaakuletela ndabala ino inene amandabala oonse ayo ashingulukite, mapensho ayo oonse ngondakashomesha kucita ceebo ca bushicimpamya bwabo aceebo cakukaka kunyumfwa kumaswi angu.’ ”
Mpeeke Pasha mupailishi mwanaakwe Ima uyo wakalinga munene wa muŊanda ya Mwaami Lesa ndyaakanyumfwa nebo kaandaluka makani aya, 
wakangumisha kubantu akuŋanga mancetani. Lyalo wambika kuMwinjililo wakwe Benjameni waPeculu wa kuŊanda ya Mwaami Lesa. 
Ono ndibwakaca Pasha ndyaakaŋangulula, ndakamwaambila ayi, “Teshi ndiwe Pasha, sombi ndiwe Mago Misabibu nkokwaamba ayi shiyoosha kumbasu shoonse. 
Ndacita boobo ceebo Mwaami Lesa waamba ayi, ‘Ndaakukulengesha kuba cintu cilensha boowa kuli ndiwe omwiine akubabyo boonse. Babyo balaakucaikwa munkondo kubalwani mumeenso ako. Ndaakwaaba bene Juda boonse mumaansa a mwaami wa kuBabiloni uyo weshi akabatole kuBabiloni nabi kubacaya munkondo. 
Lyalo buboni boonse bwa mundabala iyi ndaakubwaaba kubalwani babo. Nkokwaamba ayi shoonse shiliimo kubikaawo ashintu sha makwebo shoonse abuboni boonse bwa bamaami ba bene Juda. Balaakushisaala akushitola kuBabiloni. 
Ono webo Pasha alimwi abamuŋanda yako mulaakutolwa busha kuBabiloni. Uko ulaakufwa akubikwa pantu pomwi ababyo abo mbowakalalukila bubeshi.’ ”
NoBaami baLesa, mwakancenjeeka anebo ndakacenjeekwa.
Ciindi coonse na ndaamba, ndoolobesha
Ono na ndaamba ayi, “Teshi nkaambewo tubili sha pali nguwe
Nebo ndanyumfwa maswi aanji kaatepeta ayi,
Sombi mwebo noBaami baLesa muli kulubasu lwangu
NoBaami baLesa beShinkusu shoonse,
Amwiimbile Mwaami Lesa!
Ono abushinganwe bushiku mbondakashalwa!
Aashinganwe musankwa wakatola nkombe kuli bata,
Muntu uyo aabe bweenka mbuli mandabala ayo Mwaami Lesa
Ee, acicitike boobo ceebo taakwe kuncayabo kaancili mumala muli bama.
Ino ndakashalilwanshi?
Sedekiya mwaami wa bene Juda wakatuma Pasha mwanaakwe Malukiya aSefaniya mupailishi mwanaakwe Maseiya kuli ndime mukusenga ayi, 
“Twaambilileko kuMwaami Lesa ceebo Nebukadinesa mwaami wa kuBabiloni utootulwana. Mpashi Mwaami Lesa inga watucitilawo shaankamiko mbuli mbwaakalinga kucita kale kale kwaamba ayi Nebukadinesa atuleeke.”
Sombi Jelemiya wakakumbula ayi, “Kamuya mwaambile Sedekiya ayi 
Mwaami Lesa, Lesa wa bene Isilaeli waamba ayi, ‘Ndaakukoma likoto lyanu lya bashilumamba litoolwana mwaami wa kuBabiloni abashilumamba bakwe abo bamushingulukite pansengwe lya lubumbu. Ndaakubunganya shilwanisho shanu mukati ka ndabala ino. 
Lyalo ndaakumulwana nebo nemwiine alyaansa litandabikitwe licite nkusu shiinji mubukali bwangu buyoosha amubukali bwangu bwa mishobo umwi bwiindaawo. 
Ndaakucaya bekala mundabala iyi. Ncakwiila ndaakucaya bantu abanyama boonse kumwaalu uyoosha. 
Kuswawaawo ndaakwaaba ndiwe Sedekiya omwaami wa bene Juda, bacinenenene bako abantu bamundabala ino abo beshi bakapuluke kumwaalu, nkondo alimwi ansala kuli Nebukadinesa mwaami wa kuBabiloni akubalwani banu basuni kumucaya. Nebukadinesa ulaakubacaya munkondo, teshi akabafwitewo luse nabi nkumbu.’ Nebo neMwaami Lesa ndaamba.”
Lyalo Mwaami Lesa wakaŋambila kulwiita bantu ayi, “Amubone, ntoomubikila kunembo lyanu nshila ya buumi anshila ya lufu. 
Anu uyo woonse weshi akekale mundabala ino ulaakufwa kunkondo, nsala nabi mwaalu. Sombi uyo woonse weshi akaye mukulyaaba mumaansa a bene Babiloni abo batooshinguluka ndabala yanu inene, ulaakuba abuumi. Ulaakucatwa, sombi teshi akacaikwe. 
Ndabala iyi ndiipingite kwiinyonyoola kuteshi kwiicitila shibotu. Ilaakupekwa mumaansa a mwaami wa kuBabiloni uyo weshi akeenyonyoole amulilo. Nebo neMwaami Lesa ndaamba.”
Mwaami Lesa wakandwiita kwaambila mukowa wa bwaami bwa bene Juda, ee, kulwiita bamulunyungu lwakwe Defedi ayi, 
“Amunyumfwe maswi angu neMwaami Lesa akwaamba ayi,
Mwaami Lesa waamba ayi,
Ndaakumupa mulandu kweelana abweelete micito yanu.
Mpomunyaawo Mwaami Lesa wakaŋambila ayi, “Koya kuŋanda ya bwaami ya mwaami wa bene Juda ukaambilishe ayi, 
‘Nyumfwa maswi a Mwaami Lesa webo omwaami wa bene Juda. Ee, webo nooshiite pacuuna ca bwaami bwakwe Defedi. Ncakwiila ukutike webo omwiine, bacinenenene bako abantu bako abo banjilila paminjililo iyi. 
Ono bulya ndakwaambila ayi unoocita shintu shakutanyengelela akucita shiluleme. Kofuna muntu uyo utookwiipilwa kuswa mumaansa a wooyo utoomupensha. Mutaciti shibiibi akuba alunkutwe kumuswamashi, mwanaanshiwa amukalubinje. Utatiili bulowa bwa bantu batacite mulandu mucishi cino. 
Na munoobika maano kukukonkela milawo iyi, bamaami bamulunyungu lwakwe Defedi balaakwinjila paminjililo ya ndabala ino kabatantite shikoci amaaki alimwi kabashindikilwa abacinenenene babo pantu pomwi abantu babo. 
Sombi mutanookonkela milawo iyi nebo neMwaami Lesa ndalumbila ayi ŋanda ya bwaami iyi ilaakunyonyoolwa. Nebo neMwaami Lesa ndaamba.’
“Kuli ndime ŋanda ya bwaami ya muJuda njibotubo anga ngumusena wa Gilyadi.
Ndaakutuma beshi bakeenyonyoole.
“Lyalo bantu ba mumishobo imwi beshibakanokwiindaamo balaakunokwiipushanya ayi, ‘Ceebonshi Mwaami Lesa wakacita cintu ca mushobo uyu kundabala inene iyi?’
Kukumbula kulaakuba kwakwaamba ayi, ‘Nceebo cakusuula cipangano ca Mwaami Lesa, Lesa wabo akutalika kulambila balesa bamwi akunoobasebensela.’ ”
Mutanoolila mwaami Josiya wakafwa kale.
Mwaami Lesa waamba pali Jeoyasi mwanaakwe Josiya uyo wakapyana bwaami bwa baishi muJuda ayi, “Kuno teshi akabooleleko tubili. 
Ulaakufwita kooko nkobakamutola mubusha. Cishi cino teshi akacibone tubili, sobwe.”
Mapensho kuli wooyo uyaka ŋanda yakwe ya bwaami kwiinda mukutalulama.
Mapensho kuli wooyo waamba ayi,
“Sa shisamu sha sida shiinji nsheenga shakulengesha kuba mwaami?
Lakwe wakalinga kwiimikanina bapenshi abakandu mumilandu.
Sombi mwebo meenso anu amyoyo yanu
Paceebo ceeco pali Jeoiyakimu mwanaakwe Josiya mwaami wa bene Juda, Mwaami Lesa waamba ayi,
Ulaakufukilwabo anga nimbongolo,
Ono nobene Jelusalemu kamuya kuLebanoni mukaliile.
Ndakamucenjesha ndyemwatakalinga kucite cakulisukama,
Bamatanjilili banu boonse balaakuululushikwa amuuwo.
Mwebo nomushiite muŋanda ya bwaami,
Mwaami Lesa waamba ayi, “Bweenka mbocibete lushinisho ayi ndi muumi, webo Jeoiyakini omwanaakwe Jeoiyakimu mwaami wa bene Juda, nabi kooli ninga ya keshibilo kulyaansa lyangu lyalulyo, naakwiinga ndakukushaako. 
Ndaakukwaaba mumaansa abaabo mbooloonda abo basuni kukucaya. Nkokwaamba ayi ndaakukwaaba kuli Nebukadinesa mwaami wa kuBabiloni alimwi abashilumamba bakwe. 
Webo abanyoko bakakushala ndaakumuwaala mucishi cimwi umo mwebo noonse momutakwe kushalilwa. Ncakwiila umo mweshi mukafwite noonse. 
Teshi mukaboolelewo tubili kucishi ico ncemutoolilila kuboolelaako.”
Nebo ndaamba ayi,
Ocishi, ocishi, ocishi,
Mwaami Lesa waamba ayi,
Mwaami Lesa waamba ayi, “Mapensho kubeembeshi abo batoonyonyoola akupalanganya mbelele sha mumafulo angu!” 
Paceebo ceeco Mwaami Lesa, Lesa wa bene Isilaeli utookwaambila beembeshi abo beembela bantu bakwe ayi, “Ceebo mwakapalanganya litanga lyangu akulitanda, tamukwe kulilama, ndaakumupa mulandu ceebo ca bubi ubo mbomwakacita. 
Nebo nemwiine ndaakuyobolola litanga ilyo lyakacaalawo kuswa mushishi shoonse nshendakashipalanganishishaamo akushiboosha kumafulo a nshisho uko nkweshi shikashalane akufula. 
Kuswawaawo ndaakubikawo beembeshi pakati ka nshisho abo beshi bakanooshilama cakwaamba ayi teshi shikaloondewo tubili nabi kuba aboowa alimwi taaku nabi yomwi yeshi ikasowekeewo. Nebo neMwaami Lesa ndaamba.”
Mwaami Lesa waamba ayi,
Munshiku sha bweendeleshi bwakwe,
Mwaami Lesa utokwaamba ayi, “Ciindi cilaakushikila bantu ndyeshi bakacileeke kulumbila ayi, ‘Bweenka mbocibete lushinisho ayi Mwaami Lesa, uyo wakakusha bene Isilaeli muIjipiti ngumuumi.’ 
Sombi balaakunoolumbila ayi, ‘Bweenka mbocibete lushinisho ayi Mwaami Lesa, uyo wakakusha bene Isilaeli kuswa kucishi ca kumatwa amushishi shimwi shoonse nshaakabatandilaamo.’ Lyalo balaakwikala mucishi cabo beene.”
Pabalaluki, nebo neJelemiya ndaamba ayi,
Cishi ciliswitebo bantu bafuule.
Mwaami Lesa waamba ayi,
Paceebo ceeco nshila shabo shilaakuba abuteshi.
“Pakati ka balaluki ba kuSamaliya
Pakati ka balaluki bene Jelusalemu
Paceebo ceeco, pabalaluki Mwaami Lesa Shinkusu shoonse waamba ayi,
Mwaami Lesa Shinkusu shoonse waambila bene Jelusalemu ayi,
Balaambila bantu banyansha ayi,
“Sombi ngani pakati ka balaluki wakeemikanawo kale munkuta yangu neMwaami Lesa
Amubone, bukali bwangu bulibo anga ncipuupu ciyoosha,
Bukali bwangu teshi bukamaneewo kushikila bukacite shoonse nsheensuni.
Nebo nshikwe kutumaawo balaluki aba,
Nibakeemikanaawo munkuta yangu,
Mwaami Lesa waamba ayi,
Sa kuli muntu weenga wayuba
“Ndanyumfwa balaluki nshebaamba abo balaluka shabubeshi muliina lyangu. Balaamba ayi, ‘Ndaloota! Ndaloota!’ 
Anu camushobo uyu citootola ciindi cilaamfu buyani mumyoyo ya balaluki babeshi abo beshi kulalukabo shakulibumbila? 
Balo balayeeya ayi maloto abo ngobalwiitana alaakulengesha bantu bangu kuluba liina lyangu bweenka bamashali babo bakulukulu mbobakandubaako ceebo cakulambila Baali. 
Mulaluki uyo ucite ciloto, aacipandulule, sombi uyo ucite maswi angu, aambe maswi ayo cakushomeka. Sa shibuba inga sheelana amancebele? 
Maswi angu ali anga ngumulilo nabi ninsando yakupwaishako mabwe. Nebo neMwaami Lesa ndaamba.”
Mwaami Lesa waamba ayi, “Ndipatite balaluki balya beepa makani ababyaabo akwaamba ayi aswa kuli ndime neMwaami Lesa. 
Ee, ndipatite abalaluki baamba sha mumitwi yabo beene akwaamba ayi shaswa kuli ndime neMwaami Lesa. 
Ndushinisho ndibapatite balaluka shabubeshi. Balalwiita bantu bangu shiloto isho akubasowa kububeshi bwabo butacite ncito. Sombi nshikwe kubatuma, sobwe. Nebo neMwaami Lesa ndaamba.”
Mpomunyaawo Mwaami Lesa wakaambila ndime neJelemiya ayi, “Na bantu aba, balaluki nabi bapailishi bakwiipushe ayi, ‘Ino ngumukulinshi ngoocite wa Mwaami Lesa?’ Ukabaambile ayi, ‘Mwebo nweenka ndimwe mukuli wakwe. Sombi Mwaami Lesa waamba ayi ulaakumusowa.’ 
Na mulaluki, mupailishi nabi muntu umwi uli woonse akaambe maswi akwaamba ayi, ‘Mukuli wa Mwaami Lesa,’ ndaakupa mulandu muntu uyo abamuŋanda yakwe. 
Sombi womwi awomwi ulyeelete kwiipusha mubye nabi mukwabo ayi, ‘Ino Mwaami Lesa wakakumbula ayinshi?’ nabi ayi, ‘Ino Mwaami Lesa waamba ayinshi?’ 
Nkokwaamba ayi tamweelete kwaamba maswi akwaamba ayi, ‘Mukuli wa Mwaami Lesa’ ceebo na umwi wacita boobo, ndaakulengesha maswi angu kuba mukuli kuli nguwe. Bantu bakasandula maswi angu neLesa wabo, neLesa muumi, neMwaami Lesa Shinkusu shoonse. 
Webo Jelemiya ulyeelete kwiipusha mulaluki ayi, ‘Ino Mwaami Lesa wakakukumbula ayinshi?’ nabi ayi, ‘Mwaami Lesa wakaamba ayinshi?’ 
Na bakakake kukonkela mulawo wangu mukwaamba maswi akwaamba ayi, ‘Ngumukuli wa Mwaami Lesa,’ lyalo ukabalwiite ayi 
ncakwiila ndaakubanyamuna akubawaala kulaale andime. Nkokwaamba ayi balo andabala iyo njendakapa bamashali babo bakulukulu. 
Lyalo ndaakubalensha nsoni akubalengesha kusebaana kwalyoonse alyoonse.”
Ono Jeoiyakini mwanaakwe Jeoiyakimu mwaami wa bene Juda, bacinenenene, beshikubesa shintu abacibwene shakupangapanga bakatolwa busha kuswa kuJelusalemu kuya kuBabiloni. Bakatolwa aNebukadinesa mwaami wa bene Babiloni. Pesule Mwaami Lesa wakantondesha mitaanga yobilo ya nkuyu keebikitwe kunembo lya Ŋanda yakwe. 
Umwi mutaanga wakalinga kucite nkuyu shibotu abuumbi, bweenka mbuli sheshilya shitaanguna kupya. Umwi wakalinga kucite shibiibi cakwaamba ayi inga tashilikwiiwo akulikwa.
Mpomunyaawo Mwaami Lesa wakanjipusha ayi, “Jelemiya, nshiinshi nshewabona?” Anebo ndakakumbula ayi, “Ndabona nkuyu shibotu abuumbi alimwi ashibiibi ciine cakwaamba ayi tashikoonshi kulikwa.”
Lyalo Mwaami Lesa wakandwiita ayi, 
“Nebo neMwaami Lesa, Lesa wa bene Isilaeli ndayeeya ayi bantu bakatolwa mubusha kuBabiloni kuswa kuJuda bali anga ninkuyu ishi shibotu. 
Ndaakubalama kwaamba ayi shintu shibeendele kabotu akubaboosha kucishi cino. Ndaakubayaka, teshi nkabamwaaye, ndaakubashanga, teshi nkabatumune, sobwe. 
Kuswawaawo ndaakubapa moyo wakunshiba ayi ndi Mwaami Lesa. Balaakuba bantu bangu, anebo ndaakuba Lesa wabo, ceebo balaakupilukila kuli ndime amyoyo yabo yoonse.
“Sombi Sedekiya mwaami wa bene Juda, bacinenenene bakwe abaabo beshi bakacaaleewo muJelusalemu, bashiite mucishi cino nabi beshi bakaye kuIjipiti, nebo neMwaami Lesa ndaakubacita anga ninkuyu shibiibi cakutalikwa. 
Ndaakubalengesha kuba bantu bapatitwe, batongoolwa kubamaami boonse ba mucishi. Balaakunoosekwa, kusebaanishikwa, kucobolwa akushinganwa kuli koonse uko nkweshi nkabatandile. 
Ndaakubatumina nkondo, nsala amwaalu kushikila bakanyonyooke mucishi ico ncendakapa mbabo abamashali babo bakulukulu.”
Mumwaaka wane wa bwaami bwakwe Jeoiyakimu mwanaakwe Josiya mwaami wa bene Juda, nkokwaamba ayi mumwaaka wakutaanguna wa bwaami bwakwe Nebukadinesa mucishi ca Babiloni, nebo neJelemiya ndakatambula maswi akumite pabene Juda boonse. 
Mpeeke nebo ndakaambila bene Juda abene Jelusalemu boonse ayi, 
“Kwamyaaka makumi obilo amyaaka yotatwe, nkokwaamba ayi kuswa mumwaaka walikumi ayotatwe wa bwaami bwakwe Josiya mwanaakwe Amoni mwaami wa bene Juda kushikila sunu, ndalinga kutambula maswi a Mwaami Lesa alimwi ndalinga kumulwiita cakushomeka ciindi coonse maswi ayo, sombi mwebo temwalinga kukutikaawo, napaceyi.
“Nakubi kwaamba ayi Mwaami Lesa wakatuma basebenshi bakwe balaluki mankanda aanji aanji kuli ndimwe, mwebo tamukwe kunyumfwila nabi kubikako maano. 
Balaluki abo bakalinga kumwaambila ayi, ‘Noonse amuswe kunshila shanu shibiibi amicito yanu ibiibi, ingaawo mukanookala mucishi ico Mwaami Lesa ncaakamupa mwebo abamashali banu bakulukulu ayi ncanu kwalyoonse alyoonse. 
Mutakonkeli balesa bamwi mukubasebensela akubalambila. Mutasonkomoni bukali bwakwe kwiinda mukulambila shibumbwabumbwa nshemwakabumba amaansaanu. Lyalo Mwaami Lesa teshi akamupe mulandu.’
“Sombi Mwaami Lesa waamba ayi, ‘Mwebo tamukwe kunyumfwilaawo nebo. Mwakasonkomona bukali bwangu kwiinda mukulambila shibumbwabumbwa nshemwakabumba amaansaanu.’
“Paceebo ceeco Mwaami Lesa Shinkusu shoonse waamba ayi, ‘Ceebo tamukwe kunyumfwa maswi angu, 
ndaakwiita bantu ba kumatwa amusebenshi wangu Nebukadinesa mwaami wa bene Babiloni. Ndaakubalengesha kulwana cishi ca Juda abantu boonse bekalaamo pantu pomwi amishobo yoonse ibashingulukite. Ndaakubanyonyoola cakumaninina akubalengesha kuba cintu ceelete kuloondwa, kushibulukwa alimwi akunyonyooka kwamuyayaya. Nebo neMwaami Lesa ndaamba. 
Ndaakumanisha ciyobeyobe cakusangalala akukondwa kwabo aciyobeyobe cakusangalalila bwiinga, kulila kwa mpelo alimwi amumuni wa malampi. 
Cishi cino coonse cilaakuba matongo. Lyalo mishobo iyi ilaakunoosebensela mwaami wa bene Babiloni kwamyaaka makumi osanwe amakumi obilo.
“ ‘Ono myaaka makumi osanwe aobilo yaakwiinda, ndaakupa mulandu mwaami wa bene Babiloni acishi ca Babiloni coonse ceebo ca kubisha kwabo. Ndaakunyonyoola cishi ico ayi cikabe matongo amuyayaya. 
Ndaakuleta mapensho ayo oonse mucishi ico ngondakaambaawo, ee, oonse ayo alembetwe mulibuku ili akalalukwa aJelemiya pamishobo yoonse. 
Balo beene balaakucatwa busha kumishobo iinji akubamaami banene. Ndaakubalambula kweelana amicito yabo alimwi amilimo njebacita amaansaabo.’ ”
Mwaami Lesa, Lesa wa bene Isilaeli wakandwiita ayi, “Bwesa nkomeshi iyi iyo iswite waini wa bukali bwangu akunwisha bantu ba mishobo yoonse iyo njendakakutumaako. 
Baakumana kunwa, balaakutalantanta akucinkuka ceebo ca nkondo iyo njeshi nkatume pakati kabo.”
Aboobo ndakabwesa nkomeshi mumaansa a Mwaami Lesa akunwisha mishobo ya bantu yoonse iyo njaakantumaako. 
Nkokwaamba ayi bantu ba muJelusalemu aba mumandabala a muJuda, bamaami ba mumo abacinenenene babo kwaamba ayi banyonyooke akuba cintu ceelete kuloondwa, kushibulukwa alimwi akushinganwa bweenka mbuli mbobabete sunu. 
Ndakanwisha Falawo mwaami wa bene Ijipiti, bamatanjilili bakwe, bacinenenene bakwe abantu bakwe bamwi boonse 
pantu pomwi abaswamashi boonse bali kooko, bamaami boonse ba bene Usi, bamaami boonse ba bene Filisiti nkokwaamba ayi ba kuAshikeloni, Gasa, Ekiloni abantu bakacaala kuAshidodi, 
bene Edomu, bene Moabu, bene Amoni, 
bamaami boonse ba kuTaya akuSidoni, bamaami ba kumandabala ali kwitala lya Lweenge lwa Mediteleniyani. 
Ndakanwisha aba kuDedani, Tema, Busi aboonse abo bali mushishi sha kulaamfu, 
bamaami boonse ba kuAlebya aba baswamashi abo bekala muluyanga, 
bamaami boonse ba kuSimili, Elamu aMediya, 
bamaami boonse ba kumatwa abo bali pafwaafwi akulaamfu, womwi womwi, nkokwaamba ayi bwaami boonse bwa mucishi ca panshi. Pesule lya kunwa boonse alakwe mwaami wa kuBabiloni ulaakunwa.
“Kuswawaawo ukabaambile ayi nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Amunwe, mukolwe, mulilukaanine akuwita limwi cakutabukawo ceebo ndaakutuma nkondo pakati kanu.’ 
Ono na bakakake kutambula nkomeshi kumaansaako ayi banweemo, ukabalwiite ayi nebo neMwaami Lesa Shinkusu shoonse ndaamba ayi, ‘Mulyeelete kunwa! 
Amubone ntooyanda kutalika kuleta mapensho pandabala iyo iitwa liina lyangu. Sa ncakwiila mutooyeeya ayi nkamulekebo kutamupa mulandu? Sobwe, teshi nkamulangebo kwakutamupa mulandu ceebo ndaakuleta nkondo pali boonse abo bekala mucishi ca panshi. Nebo neMwaami Lesa Shinkusu shoonse ndaamba.’
“Ono webo Jelemiya ubasansulwite makani aya woonse akwaamba ayi,
Ciyobeyobe ico cilaakunyumfwika akweela cishi
Mwaami Lesa Shinkusu shoonse waamba ayi,
Ciindi ico abo boonse beshi bakacaikwe kuMwaami Lesa balaakunoolibo luundu loonse. Nkokwaamba ayi kuswa kweela cishi kuya mukushika ankoceela. Teshi bakabunjikweewo nabi kufukilwa. Sombi balaakubabo anga ngamatombe apantantaala peculu lya nshi.
Amulile mibila akulila buumpute, mwebo nobeembeshi.
Beembeshi balaakubula kwakulobokela,
Amunyumfwe kulila kwa beembeshi,
Cishi canu ca luumuno cilaakunyonyoolwa
Mwaami Lesa ulaakushiyabo bantu bakwe
Kumatalikilobo a bwaami bwakwe Jeoiyakimu mwanaakwe Josiya mwaami wa bene Juda, Mwaami Lesa wakandwiita ayi, 
“Imikana mulubansa lwa Ŋanda yangu neMwaami Lesa akwaambila bantu boonse ba mumandabala a muJuda abo besa mukulambila muŊanda yangu. Ubalwiite shoonse nshendakwaambila cakutashiyawo liswi nabi lyomwi. 
Mpashi inga banyumfwa basanduka kuswa kunshila shabo shibiibi. Na bacita boobo, inga ndasandula miyeeyo yangu akutabaletela mapensho ayo ngondalinga kuyeeyela kubacita ceebo ca micito yabo ibiibi.” 
Mwaami Lesa wakandwiita kwaambila bantu ayi, “Nebo neMwaami Lesa ndaamba ayi, ‘Mulyeelete kunyumfwila ndime mukukonkela milawo yangu iyo njendakamupa 
alimwi akunyumfwa maswi a balaluki basebenshi bangu abo mbondakalinga kumutumina ciindi coonse. Mwebo tamukwe kukonkelawo kale nshebakaamba. 
Ono na mutolelele kutanyumfwila, ndaakucita Ŋanda yangu ino bweenka mbondakacita musena wa Shilo. Lyalo liina lya ndabala ino lilaakunoosebenseshekwa mukushingana pakati ka mishobo yoonse ya mucishi ca panshi.’ ”
Bapailishi, balaluki abantu boonse bakanyumfwa nebo neJelemiya kaaŋamba maswi ayo muŊanda ya Mwaami Lesa. 
Sombi ndindakamanishabo kwaambila bantu shoonse shakaŋambila Mwaami Lesa, balaluki, bapailishi abantu boonse bakancata akwaamba ayi, “Webo ulyeelete kucaikwa! 
Ceebonshi utoolalukila muliina lya Mwaami Lesa ayi Ŋanda yakwe Lesa ino ilaakubabo bweenka mbuli musena wa Shilo andabala ino kunyonyoolwa akuba matongo?” Mpeeke bantu boonse bakanshinguluka muŊanda ya Mwaami Lesa.
Ono bacinenenene ba bene Juda ndibakanyumfwa cikani ico bakaswa kuŋanda ya bwaami akuya kuŊanda ya Mwaami Lesa. Lyalo bakekala mumisena yabo kumulyango wa Mwinjililo Upya. 
Mpeeke bapailishi abalaluki bakaambila bacinenenene abantu boonse ayi, “Muntu uyu ulyeelete kucaikwa ceebo walaluka shakunyonyoolwa kwa ndabala ino. Mwalinyumfwila amatwi anu nobeene!”
Mpomunyaawo nebo neJelemiya ndakaambila bacinenenene boonse alimwi abantu boonse ayi, “Mwaami Lesa ngowakantuma ayi nse ndaluke shoonse nshemwanyumfwa paŊanda yakwe ino alimwi apandabala ino. 
Ono amusandule nshila shanu amicito yanu akunyumfwila Mwaami Lesa, Lesa wanu. Lyalo Mwaami Lesa ndyeshi abule kumuletela mapensho ayo ngwaakaamba ayi ulaakumuletela. 
Ono nebo ndi mumaansaanu. Amunciite cili coonse ncemutooyeeya ayi ncibotu alimwi cililuleme. 
Sombi ncemweelete kwishiba ncakwaamba ayi na muncaaye, ingayi mutooliletela mulandu wakucaya muntu utacite mulandu akuuleta pandabala ino apabantu bekalaamo. Ceebo kwaambabo lushinisho, Mwaami Lesa ngowantuma ayi nse ŋambe maswi aya oonse kamunyumfwite.”
Mpomunyaawo bacinenenene abantu boonse bakaambila bapailishi abalaluki ayi, “Muntu uyu taaelete kucaikwa mukwiinga watwaambila muliina lya Mwaami Lesa, Lesa wesu.”
Kuswawaawo bamaloba bamwi ba mucishi bakaya kunembo akwaambila likoto lya bantu lyoonse ayi, 
“Mika wa kuMolesheshi wakalinga kulaluka munshiku shakwe Esekiya mwaami wa bene Juda. Wakaambila bene Juda boonse ayi Mwaami Lesa Shinkusu shoonse waamba ayi,
“Sa Esekiya mwaami wa bene Juda nabi umwi uli woonse wa muJuda wakamucaya? Sa Esekiya taakwe kuloonda Mwaami Lesa akusenga ayi abamunyumfwile nkumbu? Sa Mwaami Lesa taakwe kusandula miyeeyo yakwe akutabaletela mapensho ayo ngaakaamba kubapa? Bulya tutooliletelabo mapensho ayoosha.”
Uliya mwanaakwe Shemaya wa kuKilyati Jeyalimu alakwe wakalaluka muliina lya Mwaami Lesa. Wakalaluka shintu shomwi sheenka shalaluka Jelemiya pandabala ino apacishi cino. 
Ono mwaami Jeoiyakimu, bacinenenene bakwe boonse alimwi abamatanjilili ndibakanyumfwa maswi akwe, mwaami wakalinga kusuni ayi amucaaye. Sombi Uliya wakanyumfwa cikani ico, aboobo wakaloonda akucicila kuIjipiti. 
Nakubi boobo mwaami Jeoiyakimu wakatuma Elinatani mwanaakwe Akibo kuIjipiti pantu pomwi abantu bamwi. 
Uliya bakamuleta kuswa kuIjipiti akumutola kumwaami Jeoiyakimu uyo wakamucaisha amupeeni akusowa mutuntu wakwe kushuumbwe sha bantu boonse.
Sombi Aikamu mwanaakwe Shafani wakalinga kulubasu lwangu, aboobo nshikwe kupekwa mumaansa a bantu ayi ncaikwe.
Kumatalikilobo a bwaami bwakwe Sedekiya mwanaakwe Josiya mwaami wa bene Juda, Mwaami Lesa wakandwiita nebo neJelemiya ayi, 
“Bwesa shitolopo ashiceyi upange lijoko akulyaanga munshingo. 
Kuswawaawo utume maswi kubamaami ba kuEdomu, Moabu, Amoni, Taya aba kuSidoni kwiindila mubatumwi abo bakesa kuJelusalemu ayi babonane aSedekiya mwaami wa bene Juda.” 
Lyalo Mwaami Lesa Shinkusu shoonse, Lesa wa bene Isilaeli wakaŋambila kulwiita bantu abo ayi abalo balwiite bamaami babo inkombe yakaswa kuli nguwe ayi, 
“Ndakalenga cishi ca panshi, bantu abanyama bekalaamo kwiinda munkusu shangu shinene abuumbi alimwi alyaansa lyangu lifungulukite. Cishi ici ndakonsha kucipa kumuntu uli woonse ngondasala. 
Ono ntokwaaba shishi shanu shoonse kumusebenshi wangu Nebukadinesa mwaami wa bene Babiloni. Ndaakulengesha kwaamba ayi abanyama bamuluundu boonse akabaleele. 
Mishobo ya bantu yoonse ilaakumusebensela akusebensela mwanaakwe amwishikulu wakwe kushikila ciindi cakukomwa kwa cishi cakwe. Paciindi ico mushobo wakwe ulaakunoosebensela mishobo iinji abamaami banene.
“Ono na umwi mushobo nabi bwaami bukabule kusebensela Nebukadinesa mwaami wa bene Babiloni nabi kusumina bweendeleshi bwakwe, mushobo uyo ndaakuupa mulandu wa nkondo, nsala amwaalu kushikila Nebukadinesa akanyonyoole mushobo uyo cakumaninina. 
Aboobo mutanoonyumfwila balaluki banu, bamukamwaami, beshikupandulula shiloto nabi beshikwaamba amishimu alimwi abaloshi abo bamwaambila ayi, ‘Teshi mukasebenselewo mwaami wa bene Babiloni.’ 
Balamulalukila shabubeshi isho sheshi shikamulengeshebo kutolwa kulaamfu kuswa mucishi cine mishaanu. Nebo ndaakumutanda, mukaloobe. 
Sombi na mushobo umwi wasumina bweendeleshi bwa mwaami wa bene Babiloni akumusebensela, walo ndaakuuleka ayi kooshiite mucishi ca nguwo akunoolima mumo. Nebo neMwaami Lesa ndaamba.”
Ndakaambilako aSedekiya mwaami wa bene Juda ayi, “Amusumine bweendeleshi bwa mwaami wa bene Babiloni. Kamumusebensela pantu pomwi abantu bakwe, ingaawo mukabe abuumi. 
Ono mwebo abantu banu mutooyanda kufwitanshi kunkondo, kunsala akumwaalu? Ishi nsheshintu isho Mwaami Lesa nshaapingite kucitila mushobo uli woonse uyo weshi ukabule kusebensela mwaami wa bene Babiloni. 
Mutakutiki shitokwaamba balaluki abo batoomwaambila ayi, ‘Teshi mukasebenselewo mwaami wa bene Babiloni.’ Batoomulalukilabo shabubeshi. 
Mwaami Lesa wakaamba ayi, ‘Nshikwe kubatuma, sobwe. Batoolaluka shabubeshi muliina lyangu. Paceebo ceeco, ndaakumutanda, mukaloobe mwebo pantu pomwi abalaluki abo bamulalukila shabubeshi.’ ”
Mpomunyaawo ndakaambila bapailishi abantu boonse ayi Mwaami Lesa waamba ayi, “Mutakutiki balaluki abo baamba ayi, ‘Onoonobo shisebensesho sha muŊanda ya Mwaami Lesa shilaakuletwa kuswa kuBabiloni.’ Aba bantu batoomulalukilabo shabubeshi. 
Mutabakutiki. Amusebenselebo mwaami wa bene Babiloni ndyeshi mube abuumi. Ceebonshi ndabala iyi nceshi ibete matongo? 
Na mbalaluki abo bacite maswi angu neMwaami Lesa, abakombelele kuli ndime neMwaami Lesa Shinkusu shoonse ayi shisebensesho isho shakacaala muŊanda yangu, muŋanda ya mwaami wa bene Juda amuJelusalemu shitatolwi kuBabiloni. 
Nebo neMwaami Lesa Shinkusu shoonse ndakaamba pamacinko, cingomo ca bulonse, shikoci ashisebensesho shimwi isho shakacaala mundabala inene ino. 
Isho nsheshintu Nebukadinesa mwaami wa bene Babiloni nshaatakwe kubwesa ndyaakatola busha Jeoiyakini mwanaakwe Jeoiyakimu mwaami wa bene Juda kuswa kuJelusalemu kuya kuBabiloni pantu pomwi abacinenenene ba bene Juda aba bene Jelusalemu. 
Ono amukutike nsheentokwaamba nebo neMwaami Lesa Shinkusu shoonse, Lesa wa bene Isilaeli pashintu isho shakacaala muŊanda ya Mwaami Lesa, muŋanda ya mwaami wa bene Juda amuJelusalemu. 
Shintu isho shilaakutolwa kuBabiloni uko nkweshi bakanoobete kushikila bushiku mbweshi nkashiyeeye. Lyalo ndaakushileta akushiboosha mumusena uno. Nebo neMwaami Lesa ndaamba.”
Mumweenshi wasanu mumwaaka weenka uyo, mwaaka wane wa bwaami bwakwe Sedekiya mwaami wa bene Juda, Ananiya mulaluki mwanaakwe Asuwa wa kuGibyoni wakandwiita muŊanda ya Mwaami Lesa pameenso a bapailishi abantu boonse ayi, 
“Mwaami Lesa Shinkusu shoonse, Lesa wa bene Isilaeli waamba ayi, ‘Ndaakutyola lijoko lya mwaami wa bene Babiloni. 
Myaaka yobilo keetana kumana, ndaakuboosha shisebensesho shoonse sha muŊanda ya Mwaami Lesa isho Nebukadinesa mwaami wa bene Babiloni nshaakabwesa akutola kuBabiloni. 
Ndaakuboosha aJeoiyakini mwanaakwe Jeoiyakimu mwaami wa bene Juda aboonse abo bakatolwa busha kuBabiloni kuswa kuJuda ceebo ndaakutyola lijoko lya mwaami wa bene Babiloni. Nebo neMwaami Lesa ndaamba.’ ”
Mpomunyaawo nebo neJelemiya ndakakumbula mulaluki Ananiya pameenso a bapailishi abantu boonse abo bakalinga kwiimfwi muŊanda ya Mwaami Lesa. 
Ndakaamba ayi, “Akube boobo! Mwaami Lesa aacite bweenka ubo! Mwaami Lesa aacite kweelana amaswi ngowaamba mukuboosha shisebensesho sha Ŋanda yakwe pantu pomwi abantu boonse abo bakatolwa busha kuBabiloni kumusena uno. 
Nakubi boobo kutika nsheentooyanda kwaamba kuli ndiwe akubantu bamwi boonse. 
Kuswabo kukale kale balaluki abo bataanshi pali ndiwe andime bakalaluka shankondo, mapensho amyaalu kucitikila shishi shiinji amalelo anene. 
Sombi mulaluki ulaluka shaluumuno ulaakubonwa ayi ncakwiila wakatumwa kuMwaami Lesa na isho nshaakaamba shacitika cancinencine.”
Kuswawaawo Ananiya mulaluki wakakusha lijoko munshingo yangu nebo neJelemiya akulityoloola. 
Mpeeke wakaamba bantu boonse kabanyumfwite ayi, “Mwaami Lesa waamba ayi, ‘Bweenka bulya mbweshi nkatyole lijoko lyakwe Nebukadinesa mwaami wa bene Babiloni kuswa munshingo sha mishobo yoonse myaaka yobilo keetana kumana.’ ” Lyalo ndakakumbuluka.
Ndipakeendabo ciindi ciniini kuswa pakatyolela Ananiya lijoko lyakalinga munshingo yangu, Mwaami Lesa wakaŋambila ayi, 
“Koya ukaambile Ananiya ayi nebo neMwaami Lesa ndaamba ayi, ‘Wakonsha kutyola lijoko lya cisamu, sombi ndaakuboosheshaawo lya nshimbi.’ 
Nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Ndaakubika lijoko lya nshimbi munshingo sha mishobo ya bantu iyi mukwaamba ayi bakasebensele Nebukadinesa mwaami wa bene Babiloni. Ncakwiila abalo balaakunoomusebensela. Ndaakulengesha kwaamba ayi abanyama bamuluundu boonse akabaleele.’ ”
Mpomunyaawo nebo neJelemiya ndakaambila Ananiya mulaluki ulya ayi, “Nyumfwa webo Ananiya! Mwaami Lesa taakwe kukutumaawo, sobwe. Sombi webo walengesha bantu aba kushoma makani abubeshi. 
Aboobo Mwaami Lesa waamba ayi, ‘Ntooyanda kukushaawo pacishi ca panshi. Utoofwa mwaaka weenka uno ceebo webo waambila bantu kubukila ndime neMwaami Lesa.’ ”
Mumweenshi wasanu ayobilo mumwaaka weenka uyo, Ananiya mulaluki wakafwa.
Aya ngamaswi akalinga munkalata iyo nebo neJelemiya njendakatuma kuswa kuJelusalemu kuya kubacinenenene, bapailishi, balaluki abantu boonse abo Nebukadinesa mbwaakatola busha kuBabiloni kuswa kuJelusalemu. 
Ici cakacitika mwaami Jeoiyakini, banyina, bacinenenene bakwe, bamatanjilili bene Juda aba bene Jelusalemu, beshikubesa shintu alimwi abacibwene shakupangapanga ndibakamana kutolwa busha kuBabiloni kuswa kuJelusalemu. 
Nkalata iyi ndakapa Elasa mwanaakwe Shafani aGemaliya mwanaakwe Ilikiya abo Sedekiya mwaami wa bene Juda mbwaakatuma kuBabiloni kumwaami Nebukadinesa. Nkalata iyo yakalinga kwaamba ayi,
“Mwaami Lesa Shinkusu shoonse, Lesa wa bene Isilaeli utookwaamba kuli baabo boonse bakatolwa busha kuBabiloni kuswa kuJelusalemu ayi, 
‘Amuyake maanda munookalaamo. Amulime myuunda akulya nshemwacanaamo. 
Amweebe mukashale baana basankwa abanakashi. Mukeebele bana banu basankwa akweebesha bana banu banakashi kwaamba ayi abalo bakashalane. Amushalane mukafuule. Tamweelete kuceya. 
Kuswawaawo muyandoole luumuno akuswitilila kwa ndabala iyo njendakamutolaako busha. Amumpaile kuli ndime neMwaami Lesa pandabala iyo ceebo na ikaswitilile, amwebo mulaakuswitilila.’ 
Ee, Mwaami Lesa Shinkusu shoonse, Lesa wa bene Isilaeli waamba ayi, ‘Mutasuminishi balaluki nabi bamukamwaami bali pakati kanu kumubeca. Mutakutiki kumaloto abo ayo ngomubayuminisha ayi kababaawo. 
Batoomulalukilabo shabubeshi muliina lyangu. Nshikwe kubatumawo. Nebo neMwaami Lesa Shinkusu shoonse ndaamba.’
“Mwaami Lesa utookwaamba ayi, ‘Myaaka makumi osanwe aobilo yaakukumana, mwebo kamuli kuBabiloni, ndaakwisa kuli ndimwe akucita kweelana ambondakamushomesha kwaamba ayi ndaakumuboosha kumusena uno. 
Mukwiinga nemwiine ndishi kale miyeeyo njeencite pali ndimwe. Ndicite miyeeyo yakulengesha kuswitilila kuteshi yakumucisa, sobwe. Ncakwiila njimiyeeyo yakumupa kulangila abuumi kuya kunembo. 
Lyalo mulaakunjita akupaila kuli ndime, anebo ndaakumunyumfwa. 
Mulaakunyandoola akuncana ceebo mulaakunyandoola camoyo woonse. 
Ncakwiila mulaakuncana alimwi ndaakumuboosha mucishi canu. Ndaakumubunganya kuswa kumishobo yoonse akumisena uko nkondakamupalanganishisha akumuboosha kucishi uko nkondakamukusha akumutuma mubusha. Nebo neMwaami Lesa ndaamba.’
“Ono mwebo inga mwaamba ayi, ‘Mwaami Lesa watupa balaluki muno muBabiloni.’ 
Sombi lakwe Mwaami Lesa utookwaamba makani aya pamwaami uyo ushiite pacuuna ca bwaami cakwe Defedi akubantu boonse abo bakacaala mundabala ino, nkokwaamba ayi bene mishaanu abo batakwe kutolwaanu mubusha. 
Ee, Mwaami Lesa Shinkusu shoonse waamba ayi, ‘Ndaakubatumina nkondo, nsala amwaalu alimwi ndaakubalengesha kuba anga ninkuyu shibiibi cakutalikwa. 
Ndaakubatandaanya kunkondo, nsala amwaalu akubalengesha kupatwa kubwaami boonse bwa pacishi ca panshi. Lyalo balaakuba cintu ceelete kushinganwa, kuloondwa, kushibulukwa akusekwa pakati ka mishobo iyo njendakabatandilaako. 
Ndaakucita boobo ceebo cakwaamba ayi tabakwe kunyumfwa maswi ayo ngondakabatumina tubili tubili kwiinda mubasebenshi bangu balaluki. Nabi ndimwe nomwakaya mubusha tamukwe kunyumfwaawo, sobwe. Nebo neMwaami Lesa ndaamba.’
“Paceebo ceeco, amunyumfwe maswi a Mwaami Lesa, noonse mwebo nomwakaswa kuJelusalemu akutolwa busha kuBabiloni. 
Mwaami Lesa Shinkusu shoonse utokwaamba makani aya pali Aabu mwanaakwe Kolaya aSedekiya mwanaakwe Maseiya abo batoomulalukila shabubeshi muliina lyangu. Waamba ayi, ‘Ndaakubaaba mumaansaakwe Nebukadinesa mwaami wa bene Babiloni uyo eshi akabacaaye kamubweneeko.’ 
Lyalo bantu boonse abo bakatolwa busha kuBabiloni kuswa kuJuda pakushingana, balaakunokwaamba ayi, ‘Mwaami Lesa aakuciite bweenka mbwaakacita Sedekiya aAabu abo bakatentwa mumulilo kumwaami wa bene Babiloni.’ 
Ico cilaakucitika ceebo bakacita shintu shibiibi abuumbi muIsilaeli. Bakalinga kucita bulale abamuka shikamukobonyinaabo akwaamba shabubeshi muliina lya Mwaami Lesa. Bakaamba shintu isho Mwaami Lesa nshaatakwe kwaamba. Ulishishi alimwi ngukamboni pali nshisho. Mwaami Lesa mbwaamba ubo.”
Empty verse
Empty verse
“Mwaami Lesa ngowakakusala kuba mupailishi pamusena wakwe Jeoiyada ayi unokweendelesha Ŋanda ya Mwaami Lesa. Aboobo ulyeelete kwaanga ncetani akufwalika nteneshi ya nshimbi muntu uli woonse ucinkukite utoolibecesha kuba mulaluki. 
Ono ceebonshi tookwe kucita boobo kuli Jelemiya wa kuAnatoti uyo utoolyaamba bulaluki pakati kanu? 
Lakwe wakatutumina makani kuBabiloni ayi, ‘Mulaakwikalaako ciindi cilaamfu. Amuyake maanda munookalaamo. Amulime myuunda akulya nshemwacanaamo.’ ”
Sombi Sefaniya mupailishi wakambelengela nkalata iyi nebo neJelemiya. 
Kuswawaawo Mwaami Lesa wakaŋambila ayi, 
“Tuma makani kubantu boonse bali mubusha akwaamba ayi nebo neMwaami Lesa pali Shemaya mwine Neelamu ndaamba ayi, ‘Ono ceebo cakwaamba ayi Shemaya wakamulalukila nakubi kwaamba ayi nshikwe kumutuma akumulengesha kushoma shabubeshi, 
ncakwiila ndaakumupa mulandu pantu pomwi abamulunyungu lwakwe. Taaku shikamukowa nabibo womwi weshi akacaale alimwi teshi akabonewo shintu shibotu nsheshi nkacitile bantu bangu ceebo wakaambila bantu kubukila ndime neMwaami Lesa. Nebo neMwaami Lesa ndaamba.’ ”
Mpeeke Mwaami Lesa, Lesa wa bene Isilaeli wakaŋambila ayi, 
“Ulembe makani oonse ngondakwaambila mulibuku ayi, 
‘Nshiku shilaakushikila ndyeshi nkakushe bantu bangu bene Isilaeli abene Juda mubusha akubaboosha mucishi ncendakapa bamashali babo bakulukulu. Nebo neMwaami Lesa ndaamba.’ ”
Mwaami Lesa wakaambila bene Isilaeli abene Juda ayi,
“Kulila kwa boowa kutoonyumfwika.
Kutumana uyeeye.
Bwabica bushiku ubu mwebo!
Mwaami Lesa Shinkusu shoonse waamba ayi,
Sombi balaakunoosebensela ndime neMwaami Lesa, Lesa wabo
“Aboobo mutaloondi nobamulunyungu lwakwe Jakobo, bantu bangu.
Ndi amwebo alimwi ndaakumupulusha.
Mwaami Lesa waamba ayi,
Taakuuwo nabi womwi wakumukombelelako,
Boonse abo bakalinga kumusuni, bakamulubako.
Amucileeke kutongooka pashilonda shanu,
“Sombi abo boonse beshibakamunyonyoole, abalo balaakunyonyoolwa.
Sombi mwebo ndaakumupa buumi
Mwaami Lesa waamba ayi,
Lyalo bantu beshi bakekaleemo balaakunokwiimba nyimbo shakulumbaisha,
Bana babo abalo balaakubabo bweenka mbobakalinga kale kale,
Mutanjilili wabo ulaakunooli mwine mishaabo.
Paceebo ceeco mulaakuba bantu bangu
Amubone, bukali bwa Mwaami Lesa bulaakubabo anga ncipuupu ciyoosha,
Bukali bwa Mwaami Lesa buyoosha teshi bukamaneewo kushikila bukacite shoonse nshaasuni.
Mwaami Lesa waamba ayi, “Ndaakuba Lesa wa shipani shoonse sha mumikowa ya bene Isilaeli, abalo balaakuba bantu bangu.
Ndaakufwita nkumbu bantu beshi bakapuluke munkondo muluyanga.
Mwaami Lesa wakabonekela kuli ndiswe kale kale akwaamba ayi,
Ndaakumuyaka alimwi,
Mulaakushanga alimwi myuunda ya minyansa patulundu twa Samaliya.
Bushiku bulaakushikila beshikulindilila ndyeshi bakaliile
Mwaami Lesa waamba ayi,
Amubone, ndaakubaleta kuswa kucishi ca kumatwa
Balaakunoosa bulila
“Amunyumfwe maswi angu neMwaami Lesa,
Ceebo nebo neMwaami Lesa ndaakulubula bamulunyungu lwakwe Jakobo.
Balaakwisa akoolobesha cakusangalala peculu lya tulundu twa Siyoni.
Bamyooye balaakushana akusangalala.
Bapailishi ndaakubapa shakulya shiinji shibotu
Mwaami Lesa waamba ayi
Ono Mwaami Lesa waamba ayi,
Aboobo kulangila buumi kuya kunembo nkokuli.
“Ndushinisho ndakanyumfwa kulila kwa bene Efuleemu ayi,
Pesule lya kupambuka, twakaboola munshila alimwi.
Sa Efuleemu teshi mwanaangu musankwa ngoonsuni abuumbi?
“Amushimpike twishibilo munshila,
Citooba ciindi cilaamfu buyani kamutonsha
Mwaami Lesa Shinkusu shoonse, Lesa wa bene Isilaeli waamba ayi, “Ndaakumana kubaboosha kuswa mubusha, bantu ba mucishi ca Juda amumandabala a njiyo balaakutalika alimwi kusebensesha maswi akwaamba ayi,
Lyalo bantu balaakwikala muJuda amumandabala amuumo oonse. Mulaakuba balimi alimwi abeembeshi ba mbelele. 
Ndaakubooshamo nkusu sha baabo balemete akupa shakulya batoowisooka kunsala. 
Lyalo bantu balaakunokwaamba ayi, ‘Ndalinga ndoona tulo tubotu, ncakwiila ndaboolelwaamo.’ ”
Mwaami Lesa waamba ayi, “Ciindi cilaakushika ndyeshi nkasushe bantu abanyama mucishi ca Isilaeli coonse amucishi ca Juda. 
Bweenka mbuli mbondakabikako maano kubatumuna, kubapwayoola, kubakoma, kubanyonyoola akubapumununa, mbweeke ubo mbweshi nkabikeko maano kubashanga akubayaka alimwi. 
Ono ciindi ico cakushikila bantu teshi bakaambewo tubili ayi,
Sombi uyo woonse weshi akalye shisepo shisakamwita ngweshi akanyumfwe buwe mwiine. Nkokwaamba ayi muntu ulaakufwita pacibiibi cakwe mwiine.”
Mwaami Lesa waamba ayi,
Teshi cikabe mbuli ceeco cakalinga pakati ka bamashali babo bakulukulu
Ono nebo neMwaami Lesa mbulya mbweshi
Taaku eshi akanokwiisha mubye
Mwaami Lesa wakalenga lisuba ayi kalipa mumuni malumwi.
“Kulilabo shintu isho shakalengwa kashiliiwo
Na kukabe bushiku bantu mbweshi bakakonshe kupima liculu
Mwaami Lesa waamba ayi, “Ciindi cilaakushika ndabala inene ya Jelusalemu ndyeshi ikayakwe alimwi ayi nindabala yangu kuswa kuŊanda ilaamfu ya Ananelo kumbo kuya mukushika akuMwinjililo wa Likonko. 
Lyalo nyinsa ilaakuswa kumbo kuya mukushika akuKalundu ka Galebu kuya mukushinguluka akuGowa. 
Kuswawaawo cinyika coonse uko kufukilwa bantu alimwi kusowelwa matombe amyuunda yoonse ili petala lya Kalonga ka Kidiloni kuya mukushika akuMwinjililo wa Liaki nkoubetele kwicwe, ulaakuba musena wangu usalalite. Ndabala inene iyi teshi ikapwayoolwewo tubili nabi kunyonyoolwa.”
Mumwaaka wa likumi wa bwaami bwakwe Sedekiya mwaami wa bene Juda alimwi uyo wakalinga mwaaka walikumi amyaaka yosanwe ayotatwe wa bwaami bwakwe Nebukadinesa mwaami wa bene Babiloni, Mwaami Lesa wakaamba kuli ndime neJelemiya. 
Paciindi ico bashilumamba ba mwaami wa bene Babiloni bakalinga kulwana ndabala ya Jelusalemu. Ciindi ico nebo ndakalinga kwaangitwe kulubansa lwa kuŋanda ya bwaami ya kuJuda. 
Mwaami Sedekiya wakambika muntolongo uko ceebo wakampa mulandu. Wakaamba ayi ndakaambilisha ayi, “Mwaami Lesa wakaamba ayi, ‘Ndaakulengesha mwaami wa bene Babiloni kukoma ndabala inene iyo. 
Mwaami Sedekiya teshi akapulukewo. Ulaakwaabwa mumaansa a mwaami wa bene Babiloni alimwi ulaakulanganaakwe akubandikaakwe mulomo amulomo. 
Sedekiya ulaakutolwa kubabiloni uko nkweshi akanooshiite kushikila nkamoomboloshe. Nabi akalwane abene Babiloni, teshi akabakomeewo, sobwe. Nebo neMwaami Lesa ndaamba.’ ”
Mpeeke Mwaami Lesa wakandwiita ayi, 
“Anamelo, mwanaabo bashimishaanu baShalumu, ulaakwisa mukukubona akwaamba ayi, ‘Ula muunda wangu uli kuAnatoti mucishi ca Benjameni ceebo ndiwe shikamukowa wangu uli pafwaafwi nooelete kuwuula kweelana amulawo wesu.’ ” 
Ono bweenka bwakaamba Mwaami Lesa, Anamelo wakesa mukumbona kulubansa lwa ŋanda ya bwaami akunsenga ayi ngule muunda wakwe. Paceebo ceeco ndakeshiba ayi maswi alya ncakwiila akaswa kuMwaami Lesa. 
Aboobo ndakoola muunda uyo wakwe Anamelo mupyala wangu uyo wakalinga kuAnatoti. Ndakapima maali pacakupimishaako akumupa. Maali a silifa ayo ngondakamupa akalinga likumi amaali osanwe aobilo. 
Kuswawaawo ndakalemba liina lyangu akubika kalamatila wakeshibilo pankalata itondesha bwiine pamuunda uyo pameenso abakamboni. Lyalo ndakapima maali eelete akumupa. 
Pesule, ndakakabwesa nkalata shitondesha bwiine shobilo. Nkokwaamba ayi nkalata yomwi yakalamatikwa aitakwe kulamatikwa. 
Nkalata isho ndakashipa Baluki, mwanaakwe Neliya, mwishikulu wakwe Maaseiya. Ndakamupa nkalata isho pameenso akwe Anamelo alimwi abakamboni abo bakalembawo meenaabo apameenso a bantu boonse bakalinga kushiite mulubansa. 
Lyalo ndakaambila Baluki bantu aba boonse kabanyumfwite ayi, 
“Mwaami Lesa Shinkusu shoonse, Lesa wa bene Isilaeli waamba ayi, ‘Bwesa nkalata ishi shitondesha bwiine, yakalamatikwa aitakwe kulamatikwa akushibika munongo ayi shikalaminwe mumo kwamyaaka iinji itoosa.’ 
Ncakwiila Mwaami Lesa Shinkusu shoonse, Lesa wa bene Isilaeli waamba ayi, ‘Maanda, myuunda imwi amyuunda ya minyansa ilaakuulwa alimwi mucishi cino.’ ”
Ndindakamana kupa Baluki makalata atondesha bwiine, ndakapaila ayi,
“NoBaami baLesa, mwakalenga cishi ca panshi aliculu munkusu shanu shinene. Ncakwiila taaku cintu ciyumu kuli ndimwe. 
Mulatondesha lusuno lwanu kushuulu sha bantu, sombi mulapa milandu baana ceebo cakubisha kwa bamashali babo. Mwebo ndimwe baLesa bacite nkusu shinene abuumbi. Liina lyanu ndimwe Baami baLesa Beshinkusu shoonse. 
Miyeeyo yanu njabusongo alimwi mulacita shintu shikankamika abuumbi. Mwebo mulabona shintu shoonse shicita bantu akubalambula kweelana amicito yabo. 
Mwakacita shitondesho sha nkusu sha kwiculu ashaankamiko mucishi ca Ijipiti isho nshemucicita abobulya muIsilaeli alimwi apakati ka mishobo imwi. Paceebo ceeco mulicite mpuwo kuli koonse. 
Mwakaloondesha balwani besu kwiinda mukucita shitondesho sha nkusu sha kwiculu ashaankamiko. Munshila iyo mwakasebensesha nkusu shanu kukusha bene Isilaeli bantu banu muIjipiti. 
Kuswawaawo mwakabapa cishi ici muli bubile abulongo bubotu kweelana ambomwakashomesha bamashali babo bakulukulu. 
Sombi balo ndibakesa mucishi ico akucibwesa ayi ncabo, tabakwe kukonkela milawo yanu nabi kwikala kweelana akwiisha kwanu. Taaku nabi comwi ncebakacitaawo pasheesho nshemwaakabaambila ayi banoocita. Paceebo ceeco, mwakaleta mapensho a mushobo uyu pakati kabo.
“Bene Babiloni bapanga shitunta shakutantilaawo pakulwana kushingulusha ndabala inene ayi beekoome. Ono kwiinda munkondo, nsala amwaalu, ndabala inene iyi ilaakwaabwa mumaansaabo. Nkokwaamba ayi makani oonse ngomwakaamba nobaLesa ngalushinisho. 
Nakubi boobo noBaami baLesa ndimwe mwakantuma ayi ngule muunda amaali a silifa pameenso abakamboni nakubi kwaamba ayi ndabala inene iyi itooyanda kunyonyoolwa kubene Babiloni.”
Mpomunyaawo Mwaami Lesa wakandwiita ayi, 
“Nebo ndime Mwaami Lesa, Lesa wa bantu boonse. Taaku cintu cinjumina kucicita. 
Aboobo ndaakwaaba ndabala inene iyi kuli Nebukadinesa mwaami wa bene Babiloni abashilumamba bakwe abo beshi bakeekoome 
akwiitenta mumulilo. Balaakwiitenta pantu pomwi amaanda ayo bantu ngobakalinga kusonkomwetawo bukali bwangu kwiinda mukutenta tununkila kabotu kuli Baali peculu lya shiluli alimwi akutilila balesa bamwi shipo sha shakunwa. 
Kuswabo kale kale kushikila asunu bantu bene Isilaeli alimwi abene Juda tabankondeleshiwo, sobwe. Ncakwiila balasonkomona bukali bwangu kwiinda mushintu nshebacita. 
Bantu bamundabala inene ino bakasonkomona bukali bwangu akunkalasha kuswabo bushiku mbobakeeyaka. Aboobo ndipingite kwiinyonyoola 
ceebo ca shibiibi shoonse isho shakacita bene Juda abene Jelusalemu pantu pomwi abamaami babo alimwi abamatanjilili babo, bapailishi babo alimwi abalaluki. 
Bakamfutatila nakubi kwaamba ayi ndakalinga kucitekobo kubeeisha, balo tebakalinga kunyumfwa nabi kwiiya, sobwe. 
Bakabika shibumbwabumbwa shilensha bunya muŊanda yangu iyo yakayakwa ayi noolambililwaamo, akwiilengesha kutanoosalalite. 
Bakayakila Baali shipaililo muCinyika ca Inomu pakunootentela lesa Moleki bana babo basankwa abanakashi. Ico ncintu nceentakwe kubaambila nabi kuciyeeyaawo kwaamba ayi inga bacita cintu cilensha bunya ca mushobo uyo akulengesha bene Juda kubisha.”
Mwaami Lesa, Lesa wa bene Isilaeli wakandwiita ayi, “Jelemiya, bantu batokwaamba ayi, ‘Kwiinda munkondo, nsala amwaalu, ndabala inene iyi ilaakwaabwa mumaansa a bene Babiloni.’ Ono kutika ashimwi nsheentooyanda kwaamba. 
Ndaakubunganya bantu kuswa mushishi shoonse isho nsheshi nkabapalanganishisheemo mubukali bwangu buyoosha abuumbi. Lyalo ndaakubaboosha kumusena uno ayi banookala cakubula kulisukama. 
Lyalo balaakuba bantu bangu, anebo ndaakuba Lesa wabo. 
Kuswawaawo ndaakubapa cintu comwi cakucita mubuumi bwabo. Cintu ico nkundemeka ciindi coonse kwaamba ayi shintu shikabeendele kabotu, balo abamulunyungu lwabo. 
Ndaakupanga cipangano ambabo calyoonse alyoonse. Ee, teshi nkacileeke kubacitila shibotu nabi kucileka kubalengesha kunoonda amyoyo yabo yoonse kwaamba ayi batakamfutatili tubili. 
Anebo ndaakunoosangalete amoyo wangu woonse pakubacitila shintu shibotu akubekalika mucishi cino kwanshiku shoonse.”
“Bweenka mbondakaleta mapensho aya pabantu aba, mbweeke ubo mbweshi nkabape ashintu shibotu shoonse isho nshendakabashomesha. 
Bantu batokwaamba ayi cishi cino cilaakubabo anga nduyanga umo mutekaali bantu nabi banyama alimwi ayi cilaakupekwa kubene Babiloni. Sombi bantu balaakunokuula myuunda mucishi cino alimwi. 
Ndushinisho bantu balaakuula myuunda iyo amaali asilifa. Balaakulemba meenaabo pamakalata atondesha bwiine akubikawo kalamatila wakeshibilo pameenso a bakamboni. Ici cilaakucitika mucishi cakwe Benjameni, mumishi ishingulukite Jelusalemu, mumandabala a mucishi ca Juda, mumandabala ali kutulundu, mishi ili mutulundu tuniini aya muNegefu. Ndaakuboosha bantu aba mucishi cabo. Nebo neMwaami Lesa ndaamba.”
Kaancili muntolongo kulubansa ulo, maswi a Mwaami Lesa akesa kuli ndime alimwi. 
Mwaami Lesa, uyo wakalenga cishi ca panshi, uyo wakacibumba alimwi akucibika pamusena wa ncico, ee, uyo ucite liina lya Mwaami Lesa wakaamba kuli ndime ayi, 
“Ndilile, anebo ndaakukukumbula. Lyalo ndaakukulwiita shintu shibotu alimwi shikankamika isho nshooteshiiwo. 
Ono pamaanda a muJelusalemu alimwi amaanda a bwaami a muJuda ayo akapwaikwa ayi bayake lubumbu lwakushinkila bene Babiloni abo bakapanga citunta cakutantaawo pakulwana, nebo neMwaami Lesa, Lesa wa bene Isilaeli ndaamba ayi, 
‘Maanda ayo alaakwisula mituntu ya basankwa abo mbweshi nkacaaye mubukali bwangu buyoosha abuumbi paciindi baakunoolwana abene Babiloni. Ndabala inene ino ndaakwiifutatila ceebo ca bubi bwa bantu bekalaamo.
“ ‘Nakubi boobo, ndaakushilika ndabala inene ino abantu bekalaamo akubalengesha kuba abuumi bubotu alimwi. Ndaakubatondesha luumuno luunji akubalengesha kwikala cakubula kulisukama. 
Ndaakuboosha bene Juda abene Isilaeli kuswa mubusha akubayaka alimwi bweenka mbuli mbobakalinga kale kale. 
Ndaakubasalasha kuswa kushibiibi isho nshebakambishila. Ncakwiila ndaakulekelela shibiibi shabo alimwi abwaashu bwabo. 
Ndabala inene ya Jelusalemu ilaakundetela mpuwo, kusangalala, kulumbaishikwa alimwi abulemu kunembo lya mishobo yoonse ya pacishi ca panshi. Lyalo mishobo ilaakuloonda akututuma pakunyumfwa shintu shibotu nsheshi nkacitile bene Jelusalemu alimwi ambweshi nkabalengeshe kuswitilila akwikala muluumuno.’ ”
Mwaami Lesa waamba ayi, “Bantu batokwaamba ayi ndabala ino ilibo anga nduyanga. Taamu bantu bekalaamo nabi banyama. Ee, ndushinisho ndobatokwaamba. Mumandabala a muJuda amumikwakwa ya muJelusalemu taamu aciliimo. Taaku muntu nabi banyama bekalaamo. Sombi mumisena iyi mulaakunyumfwa 
ciyobeyobe cakusangalala akukondwa kwabo aciyobeyobe cakusangalalila bwiinga. Lyalo mulaakunyumfwa bantu kabeemba pakunooleta shipo shakulumba kuŊanda yangu neLesa. Balaakunokwaamba ayi,
Mwaami Lesa Shinkusu shoonse waamba ayi, “Mucishi cino ico cili anga nduyanga umo mutekaali bantu nabi banyama, cilaakuba amafulo abotu umo beembeshi mweshi bakanokweembelela alimwi. 
Nkokwaamba ayi mandabala a mucishi ca tulundu, a mutulundu tuniini twa kumbo, a muNegefu, a mucishi cakwe Benjameni, mumishi ishingulukite Jelusalemu alimwi amumandabala a mucishi ca Juda, beembeshi balaakunoobelengelamo mbelele shabo alimwi. Nebo neMwaami Lesa ndaamba.”
Mwaami Lesa waamba ayi, “Ciindi cilaakushika ndyeshi nkacite kweelana ambondakashomesha bene Isilaeli abene Juda.
Paciindi ico ndaakusala wamulunyungu lwakwe Defedi ululeme kuba mwaami.
Munshiku sha bweendeleshi bwakwe
Nebo, neMwaami Lesa ndashomesha kwaamba ayi kulaakunooba mwaami wamulunyungu lwakwe Defedi mucishi ca Isilaeli lyoonsebo. 
Kulaakunooba abapailishi bene Lefi beshi banoonsebensela lyoonsebo mukunoobenga milambu yakutenta, shipo sha fulaulo amilambu imwi.”
Mwaami Lesa wakandwiita ayi, 
“Ndakapanga cipangano amalumwi alimwi amashiku kwaamba ayi kashisa paciindi ceelete lyoonsebo. Cipangano ici teshi cikapwaikweewo. 
Mbweeke ubo nebo ndakapanga cipangano amusebenshi wangu Defedi kwaamba ayi mulunyungu lwakwe mulaakunooswa mwaami lyoonse. Ndakapanga cipangano abapailishi ba mumukowa wakwe Lefi ayi bananoonsebensela lyoonse. Shipangano ishi shoonse teshi shikapwaikweewo. 
Ndaakufusha bamulunyungu lwa musebenshi wangu Defedi abapailishi ba mumukowa wakwe Lefi cakwaamba ayi balaakunokwaala akubelengekwa bweenka mbocaala kubelenga nyenyeenshi mwiculu nabi museese wa muloombe lwa lweenge.”
Mwaami Lesa wakandwiita ayi, 
“Sa ulinyumfwite ayi bantu batokwaamba ayi ndisuulite bene Isilaeli alimwi abene Juda, mikowa yobilo iyo njendakasala? Paceebo ceeco bantu bangu balabalanga caminsuula alimwi tabababelengiiwo ayi ngumushobo, sobwe. 
Sombi nebo neMwaami Lesa ndakapanga cipangano amalumwi alimwi amashiku. Nebo ndime ndakapanga milawo iyo yeendelesha cishi ca panshi aliculu. 
Ono mbocibete lushinisho ayi ndakacita boobo, mbweeke ubo mbweshi nkacite kweelana acipangano cangu abamulunyungu lwakwe Jakobo alimwi amusebenshi wangu Defedi. Ndaakusalawo muntu womwi pabamulunyungu lwakwe Defedi ayi alele bamulunyungu lwakwe Abulaamu, Isaki aJakobo. Ndaakufwita nkumbu bantu bangu akubalengesha kuswitilila alimwi.”
Ono Nebukadinesa abashilumamba bakwe pantu pomwi abashilumamba ba mumishobo imwi abashikanda shimwi abo bakalinga kweendeleshekwa anguwe, ndibakalinga kulwana ndabala ya Jelusalemu alimwi amandabala akalinga kushingulukite, Mwaami Lesa wakaamba kuli ndime. 
Mwaami Lesa, Lesa wa bene Isilaeli wakandwiita ayi nje nkalwiite Sedekiya mwaami wa bene Juda ayi, “Nebo, neMwaami Lesa, ndaakwaaba ndabala inene iyi kumwaami wa kuBabiloni uyo weshi akeeteente. 
Teshi ukalobokeemo, sobwe. Sombi ulaakucatwa akwaabwa mumaansaakwe alimwi ulaakulanganaakwe akubandikaakwe mulomo amulomo. Pesule ndyeshi ukaye kuBabiloni.
“Ono webo Sedekiya nyumfwa nshentokwaamba pali ndiwe. Webo teshi ukacaikweewo munkondo. 
Sombi webo ulaakufwabo muluumuno. Bweenka bantu mbobakalinga kunootenta tununkila kabotu pakufukila bamashali banu bakulukulu abo bakalinga bamaami webo kootana kulela, mbweeke ubo mbweshi bakakutentele awebo. Balaakulila pali ndiwe akwaamba ayi, ‘Maawe, mwaami wesu wafwa!’ Nebo neMwaami Lesa ndaamba.”
Mpeeke ndakaya mukulwiita mwaami Sedekiya muJelusalemu makani aya. 
Paciindi ico bashilumamba ba mwaami wa bene Babiloni bakalinga kulwana ndabala inene ya Jelusalemu. Paciindi ceenka ico bakalinga kulwana andabala ya Lakishi aya Aseka, mandabala acite malinga ayo akalinga acaalamobo mucishi ca Juda.
Mwaami Sedekiya abantu ba muJelusalemu bakasuminishanya kwaangulula 
basha babo baEbulu basankwa alimwi abanakashi. Bakacita boobo kwaamba ayi kubule nabi womwi weshi anoocicite musha mwine Isilaelinyina. 
Bamatanjilili boonse alimwi abantubo bakasumina kwaangulula basha babo akutabacatawo busha tubili. Lyalo bakasuminishanya akubaangulula. 
Sombi pesule bakasandula miyeeyo yabo, babacata akubakakatisha kuba basha alimwi.
Mpomunyaawo Mwaami Lesa, 
Lesa wa bene Isilaeli wakandwiita kwaambila bantu ayi, “Ndakapanga cipangano abamashali banu bakulukulu ndindakabakusha mubusha mucishi ca Ijipiti. Paciindi ico ndakabalwiita ayi 
lyoonse mumwaaka wasanu ayobilo balyeelete kwaangulula basha boonse bene Ebulu abo babasebensela myaaka yosanwe awomwi. Sombi balo bamashali banu bakulukulu tabakwe kunyumfwila nabi kubikako maano kusheesho nshendakaamba. 
Amwebo nshiku shiniini sheenda, mwakasandula miyeeyo yanu akucita cakansangalasha. Noonse mwakasuminishanya kwaangulula basha bene Isilaelinyinaanu akupanga cipangano kunembo lyangu muŊanda yangu umo moonambililwa. 
Sombi bulya mwasandula miyeeyo yanu akucobola liina lyangu. Noonse mwakaboosha basha abo mbomwakaangulula kweelana ambobakalinga kulila. Ncakwiila mwakabakakatisha kuba basha alimwi.”
Paceebo ceeco nebo neMwaami Lesa ntokwaamba ayi, “Mwebo tamukwe kunyumfwila maswi angu pakukaka kwaangulula bakwabanu baEbulu. Aboobo ntoomwaangulula ayi mukafwe kunkondo, mwaalu alimwi akunsala. Ndaakumulengesha kulensha bunya kubwaami boonse bwa pacishi ca panshi. 
Bantu abo bakapwaya cipangano cangu akwaalilwa kucita kweelana nshebakashomesha mucipangano ncebakapanga pameenso angu. Aboobo bantu abo ndaakubacita bweenka mbobacita moombe ngobapasula mushipansha shobilo akwiinda pakati. 
Bamatanjilili ba bene Juda aba bene Jelusalemu, bacinenenene, bapailishi alimwi abantu boonse ba mucishi bakeenda pakati ka shipansha sha moombe uyo. 
Ono bantu abo boonse ndaakubaaba kubalwani baabo abo bafwima buumi bwabo. Mituntu yabo ilaakuba shakulya sha bayuni alimwi abanyama ba muluundu.
“Lyalo ndakwaaba Sedekiya mwaami wa bene Juda abacinenenene bakwe mumaansa a balwani babo abo bafwima buumi bwabo. Ndaakubaaba kubashilumamba bene Babiloni abo bakacileka kumulwana. 
Ndaakubaambila ayi baboolele mundabala inene ino. Balaakwiilwana, kwiikoma akwiitenta. Kuswawaawo mandabala a muJuda ndaakwaalengesha kuba anga nduyanga umo mutekaali bantu. Nebo neMwaami Lesa ndaamba.”
Ono Jeoiyakimu mwanaakwe Josiya ndyaakalinga mwaami wa bene Juda, Mwaami Lesa wakaamba kuli ndime neJelemiya ayi, 
“Koya kumukowa wa bene Lekabu ukabataambe ayi bakese kucipinda cimwi ca kulubasu lwa Ŋanda yangu. Lyalo ukabape waini ayi bakanwe.”
Mpomunyaawo ndakaya mukuleta Jaasaniya mwanaakwe Jelemiya umwi uyo wakalinga mwanaakwe Abasiniya, bamakwabo abana bakwe boonse, nkokwaamba ayi mukowa wa bene Lekabu boonse. 
Lyalo boonse ndakabaleta muŊanda ya Mwaami Lesa akubenjisha mucipinda ca bana bakwe Anani mwanaakwe Igidaliya muntu wakwe Lesa. Cipinda ici cakalinga kubambene acipinda ca bacinenenene. Cipinda ici cakalinga peculu lya cipinda cakwe Maseiya mwanaakwe Shalumu shikulindilila mulyango wa Ŋanda yakwe Lesa. 
Mpeeke ndakabamba mbale shifongomene shiswite waini alimwi ankomeshi kunembo lya basankwa abo bene Lekabu akubaambila ayi, “Amunweko waini uyu.”
Sombi balo bakankumbula ayi, “Swebo tatunwiiwo waini ceebo mushali wesu mukulukulu Jonadabu mwanaakwe Lekabu wakatulwiita ayi swebo nabi bamulunyungu lwesu tatweelete kunwa waini. 
Wakatukasha akuyaka maanda, kulima myuunda imwi, kushanga myuunda ya minyansa nabibo kuba acintu nabi comwi pashintu ishi. Sombi tulyeelete kunookalabo mumatente. Twaakucita boobo, ndyeshi tukekaale ciindi cilaamfu mucishi umo motwiingeelabo. 
Aboobo twakanyumfwila shoonse mushali wesu mukulukulu Jonadabu mwanaakwe Lekabu nshaakatwaambila. Taakuuwo nabi womwi pabamakeesu, bana besu basankwa nabi banakashi unwa waini. 
Taaku nabi womwi pakati kesu wakayakawo kale ŋanda ya kwikalaamo, wakabawo kale amuunda wa minyansa, myuunda imwi nabi shishango shimwi. 
Swebo twakalinga kwikalabo mumatente alimwi twakalinga kunyumfwila cakumaninina shoonse mushali wesu mukulukulu Jonadabu nshaakatwaambila. 
Sombi ciindi Nebukadinesa mwaami wa bene Babiloni ndyaakalwana cishi cino, swebo twakaamba ayi, ‘Katiya kuJelusalemu tucice bashilumamba bene Babiloni abene Silya.’ Nceceeco ncetushiitile muJelusalemu.”
Empty verse
Empty verse
Bamulunyungu lwakwe Jonadabu bakanyumfwila mulawo wakwe wakutanwa waini. Ncakwiila abobulya taaku uunwaawo. Nebo ndalinga kumupa milawo yangu, sombi mwebo tamukwe kunyumfwilaawo. 
Ono nebo ndicitekobo kumutumina basebenshi bangu balaluki. Boonse abo bakalinga kumulwiita ayi muleke nshila shanu shibiibi amicito yanu ibiibi. Bakamucenjesha ayi mucileeke kulambila akusebensela balesa bamwi kwaamba ayi mukatolelele kwikala mucishi ico ncendakamupa mwebo alimwi abamashali banu bakulukulu. Sombi mwebo tamukwe kunyumfwila nabi kubikako maano kusheesho nshendakaamba. 
Bamulunyungu lwakwe Jonadabu mwanaakwe Lekabu bakanyumfwila mulawo wakabapa mushali wabo mukulukulu, sombi mwebo tamukwe kunyumfwilaawo, sobwe. 
Paceebo ceeco nebo neMwaami Lesa Shinkusu shoonse, Lesa wa bene Isilaeli ndaakuletela nobene Juda anobene Jelusalemu mapensho ayo oonse ngondakashomesha kucita. Ndaakucita boobo ceebo tamukwe kunyumfwila ndindakalinga kumwaambila alimwi tamukwe kukumbula ciindi ndindakalinga kumwiita.’ ”
Mpeeke nebo neJelemiya ndakalwiita bamumukowa wa bene Lekabu ayi Mwaami Lesa Shinkusu shoonse, Lesa wa bene Isilaeli wakaamba ayi, “Mwebo mwakanyumfwila mulawo uyo wakamupa Jonadabu mushali wanu mukulukulu, mwakakonkela kwiisha kwakwe koonse alimwi akucita shoonse isho nshaakamwaambila kucita. 
Paceebo ceeco nebo neMwaami Lesa, Lesa wa bene Isilaeli, ntooshomesha kwaamba ayi Jonadabu mwanaakwe Lekabu ulaakunoocite musankwa wamulunyungu lwakwe shikunsebensela lyoonsebo.”
Mumwaaka wane wa bwaami bwakwe Jeoiyakimu mwanaakwe Josiya mucishi ca Juda, Mwaami Lesa wakalwiita nebo neJelemiya ayi, 
“Bwesa cakulembelaawo, ulembewo shoonse isho nshendakakulwiita pabene Isilaeli, bene Juda alimwi amishobo imwi yoonse. Ulembe shoonse isho nshendakakulwiita kutalikilabo pabushiku ubo mbondakatalika kwaamba andiwe, ciindi Josiya ndyaakalinga mwaami, kushika abushiku bwa sunu. 
Mpashi bene Juda baakunyumfwa shamapensho oonse ayo ngoontooyeeyela kubaletela, inga basanduka kuswa kunshila shabo shibiibi. Na bakacite boobo, ndyeshi nkabalekelele bubi bwabo alimwi ashibiibi shabo.”
Mpomunyaawo ndakeeta Baluki mwanaakwe Neliya akumwaambila maswi oonse akandwiita Mwaami Lesa. Lyalo Baluki wakaalemba oonse pacakulembelaawo. 
Kuswawaawo ndakaambila Baluki ayi, “Nebo ono nshintoosuminishikwaawo kwinjila muŊanda yakwe Lesa. 
Sombi webo ukenjileemo pabushiku ubo bantu ndyeshi bakatalike kulikasha kulya. Waakuya, ukabelenge cakoolobesha maswi ali pacakulembelaawo ico kwaamba ayi bakanyumfwe shoonse shakandwiita Mwaami Lesa isho nshendakakulwiita. Ukacitile boobo uko bantu boonse nkweshi bakanoonyumfwa kubikaawo abene Juda abo bakaswa mumandabala abo. 
Mpashi inga bapaila kuMwaami Lesa akusanduka kuswa kunshila shabo shibiibi mukwiinga Mwaami Lesa wakaloondesha bantu aba kubukali bwakwe buyoosha abuumbi.” 
Aboobo Baluki mwanaakwe Neliya wakabelenga maswi a Mwaami Lesa pacakulembelaawo muŊanda yakwe Lesa kweelana ambondakamwaambila ayi acite.
Ono mumweenshi wasanu ayone mumwaaka wasanu wa bwaami bwakwe Jeoiyakimu mwanaakwe Josiya mwaami wa bene Juda, bantu bakalikasha kulya kunembo lya Mwaami Lesa. Kulikasha kulya uku kwakacitwa abantu boonse bekala muJelusalemu alimwi aboonse abo bakaswa mumandabala a mucishi ca Juda. 
Lyalo bantu boonse kabanyumfwite, Baluki wakabelenga pacakulembelaawo shoonse isho nshendakamulwiita. Maswi aya wakaabelengela muŊanda yakwe Lesa, kaali mucipinda cakwe Gemaliya mwanaakwe Shafani uyo wakalinga mulembi wa kubwalo. Cipinda cakwe ico cakalinga palubansa lwa peculu pafwaafwi akuMwinjililo Upya wa kuŊanda yakwe Lesa.
Mpeeke Mikaya mwanaakwe Gemaliya mwishikulu wakwe Shafani wakanyumfwa Baluki kaabelenga isho shakaamba Mwaami Lesa shakalinga kulembetwe pacakulembelaawo. 
Lyalo wakaya kuŋanda ya bwaami, kucipinda ca mulembi wa kubwalo uko kwakalinga bacinenenene boonse. Nkokwaamba ayi Elishama mulembi wa kubwalo, Delaya mwanaakwe Shemaya, Elinatani mwanaakwe Akibo, Gemaliya mwanaakwe Shafani, Sedekiya mwanaakwe Ananiya abacinenenene bamwi boonse nkobakalinga. 
Mpomunyaawo Mikaya wakabalwiita shoonse isho nshaakanyumfwa Baluki kaabelengela bantu pacakulembelaawo. 
Kuswawaawo bacinenenene bakatuma Jeudi mwanaakwe Netaniya mwishikulu wakwe Shelemiya uyo wakalinga mwanaakwe Kushi kuya mukwaambila Baluki ayi alete cakulembelaawo ico ncaakabelengelawo bantu. Aboobo Baluki wakacileta. 
Mpeeke bakamwaambila ayi “Kala panshi, utubelengele shili mucakulembelaawo.” Aboobo Baluki wakabelenga. 
Ono ndyaakamanisha kubabelengela, bakalangana kumeenso cakuloonda akwaambila Baluki ayi, “Tulyeelete kuluula kumwaami maswi aya.” 
Kuswawaawo bakamwiipusha ayi, “Tulwiiteeko ono. Ino wakashilemba buyani shoonse ishi? Sa nguJelemiya wakakulwiita maswi aya?”
Mpomunyaawo Baluki wakakumbula ayi, “Ee, nguJelemiya wakalinga kundwiita maswi aya oonse. Lyalo nebo kaanemba pacakulembelaawo ici.”
Lyalo bacinenenene bakaambila Baluki ayi, “Webo aJelemiya mulyeelete kuya mukuyuba. Kutabi muntu nabi womwi weshi eshibe nkomubete.”
Mpeeke bacinenenene bakabika cakulembelaawo ico mucipinda cakwe Elishama mulembi wa kubwalo akuya kulubansa lwa mwaami uko nkobakaya mukuluula shintu shoonse. 
Mpomunyaawo mwaami wakatuma Jeudi kuya mukuleta cakulembelaawo ico. Alakwe wakacileta kuswa mucipinda cakwe Elishama akwisa mukucibelengela mwaami abacinenenene boonse bakalinga kumushingulukite. 
Ico cakalinga ciindi ca mupewo, mumweenshi wasanu ayone. Aboobo mwaami wakalinga kushiite muŋanda yakwe ya mupewo kaayota mulilo. 
Ono Jeudi na wabelengabo shipansha shotatwe nabi shone, mwaami wakalinga kushikwamunaako acibeshi ciniini akushisowela mumulilo kushikila cakulembelaawo coonse camana. 
Nabi mwaami abacinenenene bakwe boonse abo bakanyumfwa maswi oonse aya tabakwe kuloondaawo nabi kukwamoona shakufwala shabo kutondesha ayi bali mubuumba, sobwe. 
Nakubi kwaamba ayi Elinatani, Delaya alimwi Gemaliya bakamukombelela mwaami ayi atatenti cakulembelaawo ico, lakwe taakwe kubanyumfwilaawo, sobwe. 
Mpomunyaawo mwaami wakaambila Jelamelo mwanaakwe, Selaya mwanaakwe Asilyelo aShelemiya mwanaakwe Abidelo kuya mukucata Baluki mulembi wangu anebo neJelemiya. Sombi Mwaami Lesa wakatushisa.
Mpeeke mwaami Jeoiyakimu ndyaakamana kutenta cakulembelaawo ico Baluki ncaakalembawo maswi ngondakamwaambila nebo neJelemiya, Mwaami Lesa wakaŋambila ayi, 
“Bwesa cakulembelaawo cimwi, ulembewo maswi oonse ayo akalinga pacakulembelaawo citaanshi ico cakatentwa aJeoiyakimu mwaami wa bene Juda. 
Ulwiite amwaami Jeoiyakimu ayi, ‘Wakatenta cakulembelaawo ico akwiipusha ayi ino webo wakalembelawonshi ayi mwaami wa bene Babiloni ulaakwisa mukunyonyoola cishi ici akucaya bantu boonse alimwi abanyama bekalaamo? 
Paceebo ceeco, Mwaami Lesa utokwaamba kuli ndiwe Jeoiyakimu mwaami wa bene Juda ayi webo teshi ukabewo amuntu weshi akekale pacuuna ca bwaami bwakwe Defedi. Mutuntu wako ulaakusowekwa akunoobalilwa lumwi, acaandwa ciindi ca mashiku. 
Ndaakukupa mulandu webo, bana bako abacinenenene bako ceebo ca shibiibi nshemwakacita. Bene Jelusalemu abene Juda ndaakubaletela mapensho oonse ngondakaamba kubaletela ceebo tabakwe kunyumfwila.’ ”
Mpomunyaawo ndakabwesa cakulembelaawo cimwi akucitambika mulembi wangu Baluki mwanaakwe Neliya. Baluki uyo wakalembawo shoonse nshendakamulwiita. Lyalo wakalemba maswi oonse akalinga pacakulembelaawo citaanshi ico Jeoiyakimu mwaami wa bene Juda ncaakatenta mumulilo. Maswi aanji eelenebo aayo ngondakamulwiita akeelikwaawo.
Ono Nebukadinesa mwaami wa bene Babiloni wakabika Sedekiya mwanaakwe Josiya pabwaami bwa bene Juda pamusena wakwe Jeoiyakini mwanaakwe Jeoiyakimu. 
Sombi Sedekiya, bacinenenene bakwe alimwi abantu bamwi boonse tabakwe kukonkela maswi Mwaami Lesa ngwaakabaambila kwiinda muli ndime neJelemiya.
Mpeeke mwaami Sedekiya wakatuma Jeukali mwanaakwe Shelemiya amupailishi Sefaniya mwanaakwe Maseiya kuli ndime neJelemiya mukwaamba ayi, “Amutupailileeko kuMwaami Lesa, Lesa wesu.” 
Paciindi ico nebo neJelemiya ndakalinga kwaangulukite kweenda pakati ka bantu ceebo kaantana kubikwa muntolongo. 
Bashilumamba ba bene Babiloni bakalinga baya mukushinguluka Jelusalemu, sombi ndibakanyumfwa ayi bashilumamba bene Ijipiti basubuka manyinsa a cishi ca Ijipiti, bakaloonda akuboolaamo kuswa kuJelusalemu.
Lyalo Mwaami Lesa, Lesa wa bene Isilaeli wakandwiita 
kwaambila Sedekiya ayi, “Bashilumamba ba bene Ijipiti bali munshila kwisa mukukucafwa kulwana. Teshi bakashiike, sombi balaakuboolelaamo kumishaabo kuIjipiti. 
Kuswawaawo bene Babiloni balaakwisa alimwi mukulwana ndabala inene ino. Balaakwiikoma alimwi akwiitenta. 
Ono nebo neMwaami Lesa ntoomucenjesha ayi, ‘Mutalicenjeeki mukuyeeya ayi bene Babiloni teshi bakese tubili mukwiinga balaakwisa cancinencine. 
Ncakwiila nabi mukakome likoto lyoonse lya bashilumamba bene Babiloni akushiyawobo balicisite mumatente, beenka abo balaakwisa mukutenta ndabala inene ino cakumaninina.’ ”
Bashilumamba ba bene Babiloni bakaloonda akuboolaamo kuswa kuJelusalemu ceebo ca bashilumamba ba bene Ijipiti abo bakalinga kwisa. 
Lyalo nebo neJelemiya ndakatalika kuswa mundabala inene akuya kucishi cakwe Benjameni mukubwesa cipansha ca buboni bwangu pakati ka bantu bekalaako. 
Sombi ndindakashika kumwinjililo wakwe Benjameni, munene wa beshikulindilila uyo wakalinga kwiitwa ayi Ilija mwanaakwe Shelemiya mwishikulu wakwe Ananiya wakancata akuŋambila ayi, “Webo wacicila kubene Babiloni kuya mukuba kulubasu lwabo!”
Mpeeke ndakamukumbula ayi, “Teshi mbocibete ubo, sobwe. Nebo nshintoocicila kubene Babiloni kuya mukuba kulubasu lwabo!” Sombi lakwe Ilija taakwe kunyumfwila. Aboobo wakancata akuntola kubacinenenene. 
Bacinenenene abo bakankalalila abuumbi, banguma alimwi akuncalila muŋanda yakwe Jonasani mulembi wa kubwalo iyo njebakasandula kuba ntolongo. 
Bakambika mucipinda ca ntolongo ca panshi umo mundakekala kwaciindi cilaamfu.
Mpeeke mwaami Sedekiya wakatuma bantu kwisa mukumbwesa ayi bantole kuŋanda yakwe ya bwaami. Lyalo mwaami wakanjipusha kweela ayi, “Sa kuliwo maswi aswa kuMwaami Lesa?” Nebo ndakamukumbula ayi, “Ee, nkwaali. Mwebo mulaakwaabwa mumaansa a mwaami wa bene Babiloni.”
Mpomunyaawo ndakeepusha mwaami ayi, “Ino ngumulandunshi ngondabishila ndimwe, bacinenenene banu nabi bantu aba ngomwambikila muntolongo? 
Ino bali kuli balaluki banu abo bakalinga kumulalukila ayi, ‘Mwaami wa bene Babiloni teshi akamulwaneewo nabi kulwana cishi cino?’ 
Ono nomulemekwa, ndamusenga ayi munkutike. Mutampilushi kuŋanda yakwe Jonasani mulembi. Na mucite boobo, ncakwiila ndaakufwita nkuko.”
Mpomunyaawo mwaami Sedekiya wakapa mulawo ayi mbikwe mulubansa lwa ŋanda ya bwaami alimwi akunoopekwa shinkwa womwi bushiku abushiku uswa kubeshikuupanga kushikila woonse ukamaane mundabala inene iyo. Aboobo nebo neJelemiya ndakekala kumusena uyo.
Mpeeke Shefatiya mwanaakwe Matani, Gedaliya mwanaakwe Pasha, Jeukali mwanaakwe Shelemiya aPasha mwanaakwe Malukiya bakanyumfwa nebo neJelemiya ndindakalinga kwaambila bantu ayi, 
“Mwaami Lesa utokwaamba ayi, ‘Uyo woonse weshi akekale mundabala ino ulaakufwa kunkondo, nsala nabi mwaalu. Sombi uyo woonse weshi akaye mukulyaaba mumaansa a bene Babiloni, ulaakuba abuumi. Ulaakucatwa, sombi teshi akacaikwe.’ ” 
Ndakalinga kubaambila alimwi ayi, “Mwaami Lesa utokwaamba ayi, ‘Ncakwiila ndabala ino inene ilaakwaabwa mumaansa a mwaami wa bene Babiloni uyo weshi akeekoome.’ ”
Mpomunyaawo bacinenenene bakaambila mwaami ayi, “Muntu uyu ulyeelete kucaikwa ceebo utootyongosha bashilumamba abantu abo bakacaala mundabala inene ino kumakani ngaatoobalwiita. Muntu uyu taasuni kucafwa bantu, sombi uliimfwibo pakunyonyoola.”
Lyalo mwaami Sedekiya wakabaambila ayi, “Muntu uyu uli mumaansaanu. Nebo nshicite nkusu sha kumukasha.” 
Aboobo bakambwesa akuya mukungwaala mumukalo wakwe Malukiya mwanaamwaami. Mukalo uyo wakalinga mulubansa lwa ŋanda ya bwaami. Bakasebensesha ntambo pakunkulukisha mumukalo uyo. Tewakalinga kucite maanshi, sombi mwakalingabo matipa ayo ngondakepilaamo.
Sombi Ebedimeleki mwiine Kushi wacinenenene wa kuŋanda ya bwaami wakanyumfwa ayi ndawaalwa mumukalo. Paciindi ico mwaami wakalinga kushiite kuMwinjililo wakwe Benjameni. 
Ebedimeleki wakamweendela akuya mukumulwiita ayi, 
“Nomulemekwa, cacita bantu aba kuli Jelemiya mulaluki cakumubika mumukalo ncilubo. Mumukalo mulya ulaakufwabo kunsala shakulya shoonse shikamaane mundabala inene ino.”
Mpomunyaawo mwaami wakapa mulawo kuli Ebedimeleki kwaamba ayi, “Bwesa basankwa makumi otatwe pabashilumamba bangu uyaabo mukukusha Jelemiya mumukalo kaatana kufwa.” 
Aboobo Ebedimeleki wakanyamuna bantu abo akuyaabo kucipinda cakalinga kunshi lya ŋanda yakusungilamo buboni kuŋanda ya bwaami. Lyalo wakabwesa shisani shikulukulu shifwitefwite akushiwaala kuli ndime mumukalo kashaangitwe kuntambo. 
Mpomunyaawo Ebedimeleki mwiine Kushi wakaŋambila ayi, “Bika shisani isho shikulukulu shifwitefwite mumaapaako ayi ntaambo shitakuciisi.” Aboobo ndakacita kweelana ambondakaambilwa, 
Kuswawaawo bakankwela kuntambo akunkusha mumukalo. Lyalo ndakekala kulubansa lwa ŋanda ya bwaami.
Mpeeke mwaami Sedekiya wakantumina beshinkombe ayi bantole kuli nguwe. Mpeeke bakantola akumbika kumwinjililo watatu uya kuŊanda ya Mwaami Lesa. Kuswawaawo mwaami wakaŋambila ayi, “Ntooyanda kukwiipusha cimwi cikani. Ono utanshisi nabi comwi.” 
Mpomunyaawo ndakakumbula Sedekiya ayi, “Na mulwiite, mutooncaya. Na mupandeko maano teshi munkutikeewo, sobwe.”
Paceebo ceeco Sedekiya wakanshomesha cakulumbila mubushishi ayi, “Bweenka mbocibete lushinisho ayi Mwaami Lesa ngumuumi uyo wakatupa buumi ubo mbotucite, mbweeke ubo teshi nkakucayeewo nabi kukwaaba mumaansa a baabo batoofwima buumi bwako.”
Mpeeke ndakaambila Sedekiya ayi, “Mwaami Lesa Shinkusu shoonse, Lesa wa bene Isilaeli waamba ayi, ‘Na mwebo mukalyaabe mumaansa a bamatanjilili ba bashilumamba ba kuBabiloni teshi mukacaikwe alimwi andabala ino teshi ikatentweewo, sobwe. Lyalo mwebo abamuŋanda yanu teshi mukacaikwe. 
Sombi na mubule kulyaaba mumaansa a bamatanjilili ba bashilumamba ba mwaami wa bene Babiloni, ndabala inene ino ilaakwaabwa kubene Babiloni abo beshi bakeeteente. Ncakwiila mwebo nobeene teshi mukalobokeewo kuswa mumaansaabo.’ ”
Mpeeke mwaami Sedekiya wakaŋambila ayi, “Nebo ntooloonda baJuda abo bakaya mukuba kulubasu lwa bene Babiloni ceebo bene Babiloni inga baakungaba kuli mbabo abalo inga bampensha abuumbi.”
Mpomunyaawo nebo neJelemiya ndakakumbula ayi, “Teshi bakamwaabeewo mumaansaabo, sobwe. Mwebo amunyumfwilebo Mwaami Lesa mukucita nsheentoomulwiita. Lyalo shintu shilaakumweendela kabotu alimwi teshi mukacaikweewo. 
Sombi na mukake kulyaaba mumaansaabo, Mwaami Lesa wantondesha ceshi cikacitike kuli ndimwe. 
Banakashi boonse abo bakacaala kuŋanda ya mwaami wa bene Juda balaakuletwa kubamatanjilili ba bashilumamba ba mwaami wa bene Babiloni. Lyalo banakashi abo balaakumwaambila ayi,
Kuswawaawo ndakaamba ayi, “Bamakaanu boonse alimwi abana banu balaakutolwa busha kubene Babiloni. Mwebo nobeene teshi mukalobokeewo kuswa mumaansaabo. Sombi mulaakucatwa kumwaami wa bene Babiloni alimwi ndabala inene ino ilaakutentwa cakumaninina.”
Mpomunyaawo Sedekiya wakaŋambila ayi, “Makani aya ngotwabandika, utalwiitiko nabi womwi ceebo na ucite boobo inga wafwa. 
Ono na bacinenenene bangu banyumfwe ayi ndalinga kubandika andiwe alimwi na bese kuli ndiwe akwaamba ayi, ‘Tulwiite makani ngowalinga kwaambila mwaami alimwi amwaami nshaakwaambila. Utashishi nabi comwi. Na ucite boobo tutookucaya.’ 
Webo ubalwiitebo ayi, ‘Ndalinga kukombelela mwaami ayi atakampilushi kuŋanda yakwe Jonasani ayi nje mfwite nkuko.’ ”
Pesule bacinenenene abo boonse bakesa kuli ndime akutalika kunjipusha. Lyalo ndakabalwiita kweelana abwakaŋambila mwaami. Paceebo ceeco bakandeka ceebo taaku wakanyumfwa nshetwakabandika amwaami. 
Lyalo nebo neJelemiya ndakalamwa kulubansa lwa ŋanda ya mwaami kushikila ndabala ya Jelusalemu ndiyakakomwa.
Mumwaaka wasanu ayone wa bwaami bwakwe Sedekiya mwaami wa bene Juda, mumweenshi wa likumi, Nebukadinesa mwaami wa bene Babiloni wakanyamuka alikoto lyakwe lyoonse lya bashilumamba akushinguluka ndabala ya Jelusalemu ayi beelwaane. 
Ono pabushiku bwasanu ashone, mumweenshi wane mumwaaka walikumi awomwi wa bwaami bwakwe Sedekiya, lubumbu lwa ndabala lwakapwaikwa.
Lyalo bacinenenene ba mwaami wa bene Babiloni bakesa mukwikala pashuuna sha kuMwinjililo wa Pakati. Bacinenenene abo nguNegali Shalesa mwine Shamuga, Nebo Sasekimu mutanjilili wa bashilumamba, Negali Shalesa umwi munene wa bacinenenene alimwi abacinenenene ba mwaami wa bene Babiloni bamwi boonse.
Mpeeke Sedekiya mwaami wa bene Juda abashilumamba boonse ndibakababona bakacica. Bakaswa mundabala mashiku akwiinda mumuunda wa bwaami kuya mukuswita kumwinjililo apo pakalinga kukumanina lubumbu. Lyalo bakacica kululama kuCinyika ca Joodani. 
Sombi bashilumamba bene Babiloni bakabakonkela akucata Sedekiya kumawesa a Jeliko. Mpomunyaawo Sedekiya bakamutola kumwaami Nebukadinesa uyo wakalinga mundabala inene ya Libula mucishi ca Amati. Uko Nebukadinesa wakamupa mulandu. 
Kweenka kuLibula mwaami wa bene Babiloni wakacaya baana basankwa bakwe Sedekiya boonse kaalangilisha. Wakacaya abacinenenene boonse bene Juda. 
Kuswawaawo Nebukadinesa wakaamba ayi Sedekiya akushikwe meenso. Lyalo bakamwaanga ncetani sha bulonse akumutola kuBabiloni.
Mpomunyaawo bene Babiloni bakatenta ŋanda ya bwaami amaanda a bantu akupwayoola lubumbu lwa Jelusalemu. 
Lyalo Nebusaladani mutanjilili wa beshikulindilila wakatola bantu busha kuBabiloni abo bakacaala mundabala inene pantu pomwi abaabo bakalyaaba mumaansaakwe. 
Sombi mucishi ca Juda wakashiyamo bakandu abo batakalinga kucitewo kantu akubapa myuunda ya minyansa amyuunda imwi.
Ono Nebukadinesa mwaami wa bene Babiloni wakaambila Nebusaladani mutanjilili wa beshikulindilila makani aya apali ndime neJelemiya ayi, 
“Mubwese ukamulaame. Utamuciisi, sombi unoomucitila kulilabo ncaasenga.” 
Aboobo Nebusaladani, mutanjilili wa beshikulindilila, Nebushasibani mutanjilili wa bacinenenene, Negali Shalesa munene wa bacinenenene alimwi abacinenenene boonse ba mwaami wa bene Babiloni, 
bakatumya nkombe ayi nebo neJelemiya nkushikwe mulubansa lwa ŋanda ya bwaami. Bakambika mumaansaakwe Gedaliya mwanaakwe Aikamu, mwishikulu wakwe Shafani kwaamba ayi ambooshe kumisheesu. Aboobo ndakekala pakati ka bene misheesu.
Nebo neJelemiya kaancaangitwe kulubansa lwa ŋanda ya bwaami, liswi lya Mwaami Lesa lyakesa kuli ndime ayi, 
“Koya waambile Ebedimeleki mwine Kushi ayi Mwaami Lesa Shinkusu shoonse, Lesa wa bene Isilaeli waamba ayi, ‘Ntooyanda kucita kweelana amaswi ngondakaamba kundabala iyi kwiinda mukuleta mapensho kuteshi kuswitilila, sobwe. Shintu ishi shilaakucitika mumeenso ako. 
Sombi webo ndaakukupulusha bushiku ubo, teshi ukaabwe mumaansa a baabo mbooloonda. Nebo neMwaami Lesa ndaamba. 
Ncakwiila ndaakukufuna. Teshi ukafwe kunkondo, sombi ulaakupuluka ceebo ulicinkite manungo muli ndime. Nebo neMwaami Lesa ndaamba.’ ”
Liswi lya Mwaami Lesa lyakesa kuli ndime neJelemiya ciindi Nebusaladani mutanjilili wa beshikulindilila ndyaakaŋangulula kuLama. Wakancana kaaŋangitwe pantu pomwi abasha boonse bakaswa kuJelusalemu alimwi akuJuda abo bakatolwa busha kuBabiloni.
Ono mutanjilili wa beshikulindilila ndyaakancana wakaŋambila ayi, “Mwaami Lesa, Lesa wako wakaamba ayi mapensho aya acitike kumusena uno. 
Ono Mwaami Lesa wacita kweelana ambwaakaamba. Shintu shoonse ishi shacitika ceebo bene mishaanu bakabishisha Mwaami Lesa akutamunyumfwila. 
Sombi sunu ntookwaangulula ncetani shili kumikono yako. Katiya soonse kuBabiloni na ulisuni. Ndaakukulama. Ono na kootasuni, cilibo kabotu. Bona, inga wasala musena uli woonse ngweenga koosuni mucishi cino akuya mukwikala.” 
Ono kaantana kusanduluka ayi nooya, Nebusaladani wakeelikaawo ayi, “Boolela kuli Gedaliya mwanaakwe Aikamu, mwishikulu wakwe Shafani. Gedaliya uyo wakasalwa kumwaami wa bene Babiloni kuba mweendeleshi wa mandabala a muJuda. Koya ukekalaakwe pakati ka bantu uko nabi kuya kumwi kuli koonse nkoosuni.” Lyalo wakampa cipo, shakulya akundeka ayi nooya. 
Aboobo nebo neJelemiya ndakaya kuli Gedaliya kuMisipa akwikalaakwe pantu pomwi abantu abo bakacaala mucishi.
Mpeeke bamatanjilili ba bashilumamba abashilumamba babo bakalinga muluundu bakanyumfwa kwaamba ayi mwaami wa bene Babiloni wasala Gedaliya mwanaakwe Aikamu kuba mweendeleshi wa cishi ca Juda ayi anokweendelesha basankwa, banakashi abanike abo bakandu bunene mucishi batakwe kutolwa busha kuBabiloni. 
Lyalo bakesa kuli Gedaliya kuMisipa. Kwakesa Ishimaeli mwanaakwe Netaniya, Joanani aJonasani bana bakwe Keleya, Selaya mwanaakwe Tanuumeti, bana bakwe Efayi basankwa bakaswa kundabala ya Netofa alimwi aJesaniya wakaswa kundabala ya Maaka. Boonse bakesa abashilumamba babo. 
Mpomunyaawo Gedaliya wakabaambila ayi, “Nebo ntoomushomesha ayi taakuuwo nceenga mwaloonda bacinenenene bene Babiloni. Amwikale mucishi cino munoosebensela mwaami wa bene Babiloni, lyalo shoonse shintu shitoomweendela kabotu.” 
Nebo ndanookala kuMisipa kwaamba ayi nomwiimikaninaako kubene Babiloni abo beshi banoosa kuli ndiswe. Sombi mwebo mukanoosunga waini, shisepo sha mainsa amafuta a olifi munongo shanu akwikala mumandabala ayo ngomwakakoma.
Ono baJuda abo bakalinga kuMoabu, Amoni, Edomu amushishi shimwi shoonse, bakanyumfwa kwaamba ayi mwaami wa kuBabiloni wasuminisha baJuda bamwi kucaala mucishi ca Juda akusala Gedaliya kuba mweendeleshi wabo. 
Lyalo boonse bakaboola mucishi ca Juda kuli Gedaliya kuMisipa kuswa mushishi shoonse isho nshebakapalanganishilwaamo. Bakasunga waini uunji alimwi ashisepo shiinji sha mainsa.
Mpomunyaawo Joanani mwanaakwe Kaleya abamatanjilili ba bashilumamba boonse bakalinga kucili muluundu, bakesa kuli Gedaliya mwanaakwe Aikamu kuMisipa 
akumwaambila ayi, “Sa mwebo tamwishi kwaamba ayi Baalisi mwaami wa bene Amoni watuma Ishimaeli mwanaakwe Netaniya kwisa mukumucaya?” Sombi lakwe Gedaliya taakwe kubashoma, sobwe.
Lyalo Joanani mwanaakwe Kaleya wakaambila Gedaliya cabushishi kuMisipa ayi, “Amundeeke nje ncaye Ishimaeli mwanaakwe Netaniya. Taaku weshi akeshibeewo. Ceebonshi nceshi tumulekele ayi amucaaye akulengesha baJuda abo bamushingulukite kupalangana akulobeshesha baabo bakacaala?”
Sombi lakwe Gedaliya mwanaakwe Aikamu wakaambila Joanani mwanaakwe Kaleya ayi, “Kuteelesha kucita cintu ca mushobo uyo! Maswi aya ngootokwaamba pali Ishimaeli, teshi alushinisho.”
Lyalo mumweenshi wasanu ayobilo mumwaaka uyo, Ishimaeli mwanaakwe Netaniya mwishikulu wakwe Elishama wakalinga wa mulifumo lya bwaami alimwi wakalinga womwi wa bacinenenene ba mwaami, wakaya kuMisipa abantu likumi mukubona Gedaliya mwanaakwe Aikamu. Ono kabacilya pantu pomwi uko, 
Ishimaeli abantu abo bali likumi bakanyamuka akucaya Gedaliya kumipeeni. Bakacaya wooyo mwaami wa bene Babiloni ngwaakasala kuba mweendeleshi mucishi ca Juda. 
Ishimaeli wakacaya abaJuda boonse abo bakalinga aGedaliya kuMisipa pantu pomwi abashilumamba bene Babiloni abo bakalinga kooko.
Bushiku bwakaboolaawo bantu boonse kabatana kwishiba shalufu lwakwe Gedaliya, 
kwakesa bantu makumi osanwe aotatwe bakalinga kukulwite ndesu, kukwamwite shakufwala shabo alimwi bakalinga kulinengweete abo bakaswa kuShekemu, Shilo akuSamaliya. Bantu bakaleta shipo sha fulaulo atununkila kabotu kuŊanda ya Mwaami Lesa. 
Ishimaeli mwanaakwe Netaniya wakaswa kuMisipa mukubakumanya kaaya bulila. Ndyaakabacana wakabaambila ayi, “Katiya mukabone Gedaliya mwanaakwe Aikamu.” 
Ono ndibakenjila mundabala, Ishimaeli abasankwa abo mbwaakalingaabo bakacaya bantu abo akubawaala mumukalo.
Sombi bali likumi bakaambila Ishimaeli ayi, “Utatucaayi swebo! Tulicite witi, bale, mafuta a olifi alimwi abuuci shishisitwe mumuunda.” Aboobo balo wakabaleka taakwe kubacaila pantu pomwi ababyaabo, sobwe. 
Mukalo uyo ngwaakawaalamo mituntu ya bantu abo boonse mbwaakacaya pantu pomwi aGedaliya, ngooyo mwaami Asa ngwaakakaba ndyaakalinga kulwanikwa kuli Baasha mwaami wa bene Isilaeli. Lakwe Ishimaeli wakoosusha bafu.
Kuswawaawo Ishimaeli wakacata busha bantu boonse abo bakalinga kuMisipa. Nkokwaamba ayi banaamwaami banakashi pantu pomwi aboonse abo bakalinga bacaala kooko abo Nebusaladani mutanjilili wa beshikulindilila mbwaakasalila Gedaliya mwanaakwe Aikamu ayi kaabeendelesha. Ishimaeli wakabacata busha akululama kucishi ca bene Amoni.
Ono Joanani mwanaakwe Kaleya abamatanjilili ba bashilumamba mbwaakalingaabo bakanyumfwa shilubo shoonse shakacita Ishimaeli mwanaakwe Netaniya. 
Paceebo ceeco bakabwesa bashilumamba babo boonse akuya mukulwana Ishimaeli. Bakaya mukumweenshesha kufwaafwi acishiba cinene ca kuGibyoni. 
Mpeeke bantu boonse bakacatwa busha aIshimaeli ndibakabona Joanani mwanaakwe Kaleya abamatanjilili ba bashilumamba mbwaakalingaabo, bakakondwa abuumbi. 
Lyalo bantu boonse abo Ishimaeli mbwaakatola busha kuMisipa bakacicila kulubasu lwakwe Joanani. 
Sombi Ishimaeli abasankwa bakwe bali bosanwe abotatwe bakacica Joanani akucicila kubene Amoni.
Lyalo Joanani abamatanjilili ba bashilumamba boonse mbwaakalingaabo bakeendelesha bantu abo Ishimaeli mbwaakacata kuswa kuMisipa pakumana kucaya Gedaliya. Nkokwaamba ayi bakeendelesha bashilumamba, banakashi, baana abacinenenene ba kubwalo abo mbwaakakusha kuGibyoni. 
Bakeenda akuya mukupumunina kuGeluti Kimuamu kufwaafwi aBetileemu kabaya kuIjipiti, 
kucica bene Babiloni. Bakalinga kubaloonda ceebo Ishimaeli mwanaakwe Netaniya wakacaya Gedaliya mwanaakwe Aikamu, uyo mwaami wa bene Babiloni ngwaakasala kuba mweendeleshi wa mucishi ca Juda.
Mpomunyaawo bamatanjilili ba makoto a bashilumamba boonse, kubikaawo aJoanani mwanaakwe Kaleya aJesaniya mwanaakwe Oshaya pantu pomwi abantu boonse, nkokwaamba ayi bantu bataaku mbobabete kuya mukushika akubaabo balemekwa bakanyendela nebo neJelemiya. 
Bakaŋambila ayi, “Twapapaata amunyumfwe kusenga kwesu. Amutupailileeko kuMwaami Lesa, Lesa wanu swebo soonse sotwakacaalaawo. Twakalinga baanji, sombi na mwalangilisha bulya, twacaalabo baniini. 
Amupaile ayi Mwaami Lesa, Lesa wanu atulwiite nkotweelete kuya ancotweelete kucita.”
Nebo neJelemiya ndakakumbula ayi, “Ndanyuumfwa nshemwaamba. Ncakwiila ntoopaila kuMwaami Lesa, Lesa wanu kweelana ambomwasenga. Ntoomulwiita shoonse isho Mwaami Lesa nsheshi andwiite. Teshi mushiseewo nabi comwi.”
Mpeeke bakandwiita ayi, “Mwaami Lesa abe kamboni walushinisho alimwi ushomeka pali ndiswe na tukabule kucita kweelana ashoonse isho nsheshi amwaambile ayi mutulwiite. 
Tacicite mulandu na ngamakani asangalasha nabi atasangalashi. Swebo tulaakunyumfwila Mwaami Lesa, Lesa wesu uyo ngotwamutumaako ayi mutupailileeko. Ceebo shintu shoonse shilaakutweendela kabotu na tukanyumfwile Mwaami Lesa, Lesa wesu.”
Ndipakeenda nshiku shili likumi Liswi lya Mwaami Lesa lyakesa kuli ndime neJelemiya. 
Mpeeke ndakeeta Joanani mwanaakwe Kaleya abamatanjilili ba bashilumamba boonse mbwaakalingaabo, pantu pomwi abantu boonse kutalikilabo kubantu bataaku mbobabete kuya mukushika akubaabo balemekwa. 
Mpomunyaawo ndakabaambila ayi, “Mwaami Lesa, Lesa wa bene Isilaeli uyo ngomwakantumaako ayi nkamusengele waamba ayi, 
‘Na mukekaale mucishi cino, Ndaakumuyaka, teshi nkamumwaaye, ndaakumushanga, teshi nkamutumune, sobwe. Ndoongumana abuumbi ceebo ca mapensho ngondakamuletela. 
Mutaloondi mwaami wa bene Babiloni. Mutamuloondi ceebo nebo neMwaami Lesa ndanooli amwebo. Ndaakumufuna akumukusha mumaansaakwe. 
Ndaakumufwita nkumbu kwaamba ayi alakwe akamufwite nkumbu, akumuleka ayi muboolele mucishi canu. Nebo neMwaami Lesa ndaamba.’
“Ono na mwaambe ayi, ‘Teshi twikale mucishi cino,’ akukaka kunyumfwila nebo neMwaami Lesa, Lesa wanu, 
na mwaambe ayi, ‘Sobwe, swebo tutooya kuIjipiti tuye tukekale uko nkweshi tukabule kubonawo nkondo, kunyumfwa lupeenga lwa nkondo nabi kufwa nsala,’ 
anu amunyumfwe maswi angu nebo neMwaami Lesa, mwebo nomwakacaala muJuda. Nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Na mulishinishite kuya mukwikala kuIjipiti, 
ngayi nkondo iyo njemutooloonda, ilaakumweensha kweenka uko. Ayalo nsala njemutoolisukama, ilaakumucana nkomunya uko. Lyalo mulaakufwita kweenka kuIjipiti. 
Ndushinisho, boonse abo bashinishitebo kuya mukwikala kuIjipiti, balaakufwa kunkondo, nsala alimwi akumwaalu. Taaku nabi womwi weshi akapuluke nabi kuloboka mapensho ayo ngweshi nkabaletele.’
“Nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Bweenka bukali bwangu bwiindaawo mbobwakapoomokela pali baabo bakalinga kwikala kuJelusalemu, mbweeke ubo mbweshi bukapoomokele ndimwe mwaakuya kuIjipiti. Lyalo mulaakuba cintu ceelete kushinganwa, kuloondwa, kushibulukwa akusekwa. Cishi cino teshi mukacibonewo tubili.’ ”
Kuswawaawo nebo neJelemiya ndakabaambila ayi, “Mwebo nobantu bakacaala mucishi ca Juda, Mwaami Lesa wamwaambila ayi, ‘Mutayi kuIjipiti.’ Amwishibe lushinisho kwaamba ayi ndamucenjesha sunu 
ayi mutoocita cilubo ceenga camucaisha. Mwebo mwakantuma kuMwaami Lesa, Lesa wanu akwaamba ayi, ‘Amutupailileeko kuli nguwe akutulwiita shoonse nsheshi aambe aswebo tulaakushicita.’ 
Ono sunu ndamulwiita, sombi tamutoonyumfwila Mwaami Lesa, Lesa wanu muli shoonse isho nshaakantuma ayi mwaambile. 
Aboobo bulya amwishibe kwaamba ayi mulaakufwa kunkondo, kunsala akumwaalu kumusena uko nkomusuni kuya mukwikala.”
Mpeeke nebo neJelemiya ndakamanisha kwaambila bantu maswi oonse a Mwaami Lesa, Lesa wabo, nkokwaamba ayi shoonse Mwaami Lesa nshaakantuma ayi mbaambile. 
Lyalo Asaliya mwanaakwe Oshaya aJoanani mwanaakwe Kaleya abasankwa beshikulisumpula boonse bakaŋambila ayi “Mutoobecabo mwebo! Mwaami Lesa, Lesa wesu taakwe kumutumaawo kwisa mukwaamba ayi, ‘Tutakayi mukwikala mucishi ca Ijipiti.’ 
Sombi Baluki mwanaakwe Neliya ngwaamuyunga ayi mutwaabe mumaansa a bene Babiloni kwaamba ayi batucaaye nabi kututola busha kucishi cabo.”
Aboobo Joanani mwanaakwe Kaleya, bamatanjilili ba bashilumamba abantu bamwi boonse tabakwe kunyumfwila Mwaami Lesa ayi bekalebo muJuda. 
Sombi Joanani mwanaakwe Kaleya abamatanjilili ba bashilumamba bakatola bantu boonse abo bakacaala muJuda abaabo bakaboolela kuswa mushishi shoonse isho nshebakalinga babapalanganishishaamo. 
Nkokwaamba ayi bakatola basankwa, banakashi, baana alimwi abanaamwaami banakashi abo Nebusaladani mutanjilili wa beshikulindilila mbwaakalinga washiya mumaansaakwe Gedaliya mwanaakwe Aikamu mwishikulu wakwe Shafani kubikaawo aBaluki mwanaakwe Neliya alimwi anebo neJelemiya. 
Aboobo bakenjila muIjipiti mukutanyumfwila Mwaami Lesa akuya mukushika kuTaapanesi.
Nditwakalinga kuTaapanesi Mwaami Lesa wakaŋambila ayi, 
“BaJuda kababweneeko, bwesa mabwe anene waafukile mulubansa lwa ncelwa kumwinjililo wa ŋanda ya bwaami yakwe Falawo kuTaapanesi. 
Kuswawaawo mubaambile ayi nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Ndaakwiita musebenshi wangu Nebukadinesa mwaami wa bene Babiloni alakwe ulaakubika cuuna cakwe ca bwaami pamabwe aya ngowafukila waawa. Lyalo ulaakwaafwekelesha atente yakwe ya bwaami. 
Ncakwiila Nebukadinesa ulaakwisa mukulwana Ijipiti. Abo beelete kufwa kumalwashi, balaakufwa kumalwashi. Abo beelete kutolwa mubusha, balaakuya mubusha. Abo beelete kufwa kunkondo, balaakufwa munkondo. 
Ulaakutenta maanda a balesa ba bene Ijipiti, ee, ulaakutenta maanda a balesa babo akubatola mubusha. Bweenka mweembeshi mbwaasala njina mucakufwala cakwe, mbweeke ubo mbweshi akacite kucishi ca Ijipiti akuswaako kaali wakoma. 
Amwalo muŋanda ya bene Ijipiti yakulambililaamo lisuba ulaakumwaya macinko asalalite akutenta maanda a balesa ba bene Ijipiti.’ ”
Mwaami Lesa wakaŋambila nebo neJelemiya pabaJuda boonse bakalinga kwikala kuIjipiti mundabala inene ya Migidolu, Taapanesi aya Memfisi alimwi akucishi ca Patulosi. 
Mwaami Lesa Shinkusu shoonse, Lesa wa bene Isilaeli waamba ayi, “Mwakalibonena mapensho oonse ayo ngondakaletela ndabala ya Jelusalemu apamandabala oonse a muJuda. Asunu acili matongo. Taaku muntu wikalaamo 
ceebo ca shibiibi nshebakacita. Bakasonkomona bukali bwangu mukwiinga bakalinga kutentela balesa bamwi tununkila kabotu akubalambila, ee, balesa abo, balo, webo nabi bamashali bako bakulukulu mbobatakalinga kwishi. 
Mankanda aanji ndakalinga kutuma basebenshi bangu balaluki mukubaambila ayi, ‘Mutanoocita shintu ishi shilensha bunya isho nshempatite!’ 
Sombi tabakwe kunyumfwila nabi kubikako maano. Tabakwe kuswa kushibiibi shabo nabi kucileka kutentela balesa babo tununkila kabotu. 
Paceebo ceeco ndakatila bukali bwangu bwiindaawo pamandabala a muJuda amumikwakwa ya muJelusalemu akwiinyonyoola cakuba matongo mbuli mboibete bulya.
“Ono nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Ceebonshi mutooliletela mapensho a mushobo uyo pamibili yanu? Sa mutooyanda kuleta kunyonyooka pabene Juda basankwa, banakashi, banike abakateta kwaamba ayi kubule aucaala? 
Ino ceebonshi mutoosonkomona bukali bwangu ceebo cakulambila shibumbwabumbwa akunootenta tununkila kabotu kubalesa bamwi ba muIjipiti umo momwakesa mukwikala? Mutoolinyonyweshabo nobeene akulilengesha kuba cintu ceelete kushinganwa akusekwa pakati ka mishobo yoonse ya mucishi ca panshi. 
Sa mwaluba shibiibi shakacita bamashali banu bakulukulu, bamaami abamakaabo, mwebo abamakaanu mucishi ca Juda amumikwakwa ya muJelusalemu? 
Ono kushikila asunu tamuna kulibombyaawo, sobwe. Ncakwiila tamuna kundemekaawo nabi kukonkela milawo amilasho iyo njendakapa ndimwe alimwi abamashali banu bakulukulu.’
“Paceebo ceeco nebo neMwaami Lesa Shinkusu shoonse, Lesa wa bene Isilaeli ndaamba ayi, ‘Nebo ndishinishite kumuletela mapensho akunyonyoola cishi ca Juda coonse. 
Ndaakunyonyoola bene Juda bakacaalaawo abo bakalinga kushinishite kuya mukwikala kuIjipiti. Boonse balaakulobelaamo. Balaakufwita munkondo nabi kufwa kunsala kutalikilabo kubantu bataaku mbobabete kushikila akubaabo balemekwa. Balaakuba cintu ceelete kushinganwa, kuloondwa, kushibulukwa akusekwa. 
Ndaakupa mulandu abo bekala muIjipiti wakubacaya kunkondo, kunsala alimwi akumwaalu bweenka mbondakapa mulandu bene Jelusalemu. 
Taaku nabi womwi pabene Juda bakacaala abo bakaya mukwikala kuIjipiti weshi akaloboke nabi kupuluka kwaamba ayi aboolele kucishi ca Juda uko nkobasuni ayi bakaboolele akuya mukwikala. Taaku beshi bakaboolele, sombibo baniini beshi bakacice nkondo.’ ”
Mpomunyaawo basankwa boonse abo bakalinga kwishi ayi bamakaabo bakalinga kutentela balesa bamwi tununkila kabotu kubikaawo abanakashi boonse bakalingaawo, nkokwaamba ayi lyakalinga likoto lya bantu baanji abantu boonse abo bakalinga kwikala kuIjipiti alimwi akuPatilosi bakaŋambila nebo neJelemiya ayi, 
“Teshi tunyumfwewo maswi ayo ngowatwaambila muliina lya Mwaami Lesa! 
Sombi ndushinisho swebo tunanoocita shoonse nshetwakaamba. Tunanootentela Mwaami mwanakashi Wakwiculu tununkila kabotu akumupa shipo sha shakunwa bweenka swebo abamashali besu bakulukulu, bamaami abacinenenene besu mbobakalinga kunoocita mumandabala a kuJuda amumikwakwa ya muJelusalemu. Paciindi ico twakalinga kucite shakulya shiinji alimwi katushiite kabotu. Taaku acakalinga kutupensha. 
Ono kuswabo mpotwakacilekela kutenta tununkila kabotu kuMwaami mwanakashi Wakwiculu akumupa shipo sha shakunwa, taaku nshetubonaawo shibotu, sombi tutooya cimanabo kunkondo alimwi akunsala.”
Abalo banakashi bakanungaawo ayi, “Nditwakalinga kutentela Mwaami mwanakashi Wakwiculu tununkila kabotu akumupa shipo sha shakunwa, sa te bameebeesu bakalinga kwishiba ayi twakalinga kupanga shinkwa wamise uli anga ncikoshanyo cakwe akumupa shipo sha shakunwa?”
Mpomunyaawo bantu boonse, basankwa abanakashi abo bakankumbula, nebo neJelemiya ndakabaambila ayi, 
“Sa Mwaami Lesa taakwe kwiibaluka akuyeeya tununkila kabotu uto ntomwakalinga kutenta mumandabala a kuJuda amumikwakwa ya muJelusalemu, ee, mwebo, bamashali banu bakulukulu, bamaami, bacinenenene banu alimwi abantu ba mucishi? 
Ono Mwaami Lesa ndyaakacileka kunoolangilishabo pamicito yanu ibiibi alimwi ashintu shilensha bunya nshemwakalinga kucita, cishi canu cakaba cintu ceelete kushinganwa, kuba matongo alimwi kwakubula amuntu wikalaamo bweenka mbocibete sunu. 
Ceebo mwakatenta tununkila kabotu kubalesa bamwi akubishisha Mwaami Lesa, kutamunyumfwila nabi kukonkela milawo amilasho yakwe, nceceeco mapensho aya nceesita pali ndimwe kweelana ambomubwene bulya.”
Kuswawaawo nebo neJelemiya ndakaambila bantu boonse, kubikaawo abanakashi ayi, “Amukutike liswi lya Mwaami Lesa mwebo noonse nobene Juda nomuli muIjipiti. 
Mwaami Lesa Shinkusu shoonse, Lesa wa bene Isilaeli waamba ayi mwebo abamakaanu mwatondesha kale kumicito yanu nshemwakashomesha ndimwakaamba ayi, ‘Ndushinisho tulaakunoocita kweelana ambotwakashomesha cakulumbila ayi tulaakunootenta tununkila kabotu akupa shipo sha shakunwa kuMwaami mwanakashi Wakwiculu.’ Anu amutolelele! Kamucita nshemwakashomesha! Kamucita kweelana ambomwakashomesha cakulumbila! 
Ono amukutike liswi lya Mwaami Lesa, mwebo nobaJuda noonse nomuli muIjipiti. Waamba ayi, ‘Ndashomesha cakulumbila muliina lyangu linene ayi taaku nabi womwi wakaswa kuJuda ushiite kuli koonse muIjipiti weshi akasebenseshe tubili liina lyangu mukushomesha cakulumbila ayi, Bweenka mbocibete lushinisho ayi Mwaami Lesa Shinkusu shoonse ngumuumi. 
Nebo ndimulabilite kumucitila shintu shibiibi kuteshi shibotu, sobwe. Mwebo nobaJuda nomuli muIjipiti mulaakuloba kunkondo akunsala kushikila noonse mukanyonyooke. 
Sombi baniini pakati kanu balaakuloboka nkondo akuboolela kucishi ca Juda kuswa kuIjipiti. Lyalo baJuda abo beshi bakacaaleewo pabaabo bakesa mukwikala muIjipiti ndyeshi bakeshibe ayi ngamaswi akwe ni alushinisho. Sa ngaangu na ngabo?
“ ‘Ici cilaakuba ncitondesho cakwaamba ayi ndaakumupa mulandu kumusena uno alimwi ayi kushomesha kwangu kwakumunyonyoola, ncakwiila kulaakucitika.’ 
Mwaami Lesa waamba ayi, ‘Ndaakwaaba Falawo Ofula mwaami wa bene Ijipiti mumaansa a balwani bakwe abo bafwima buumi bwakwe bweenka mbuli mbondakaaba Sedekiya mwaami wa bene Juda kuli Nebukadinesa mwaami wa bene Babiloni, mulwani wakwe uyo wakalinga kumufwima.’ ”
Mumwaaka wane wa bwaami bwakwe Jeoiyakimu mwanaakwe Josiya mwaami wa bene Juda, Baluki wakalemba maswi ayo ngondakalinga kumulwiita. Mpeeke ndakamulwiita ayi 
Mwaami Lesa, Lesa wa bene Isilaeli waamba ayi, “Baluki 
webo utokwaamba ayi, ‘Mapensho kuli ndime! Mwaami Lesa wanungawo buumba pamapensho angu. Kutongela kwankopola alimwi nshintokookeshaawo napaceyi!’ 
“Nebo neMwaami Lesa ndaamba ayi, ‘Ndaakumwaya nshendakayaka akutumuna sheesho nshendakashanga mucishi coonse ca panshi. 
Sa utooliyandweeta shintu shinene abuumbi? Utashiyandoolibo ceebo ndaakuleta kunyonyoola pabantu boonse. Sombi webo teshi ukacaikwe kuli koonse nkweshi ukaye.’ ”
Mwaami Lesa wakaŋambila nebo neJelemiya maswi aya pamishobo ya bantu. 
Wakaamba palikoto lya bashilumamba bakwe Falawo Neko mwaami wa bene Ijipiti. Bashilumamba abo bakakomwa kuli Nebukadinesa mwaami wa bene Babiloni kuKakemishi kuMulonga wa Yufuletisi. Bakakomwa mumwaaka wane wa bwaami bwakwe Jeoiyakimu mwanaakwe Josiya mwaami wa bene Juda. Wakaamba ayi,
“Amubambe mayawo anu,
Amwaange maaki anu, mutantewo!
“Ino ndabonanshi?
“Balya boobu kumyeendo tabakoonshi kucica
Ino mbaani aba batoonyamuka anga nguMulonga wa Nailo,
Mbene Ijipiti batoonyamuka anga nguMulonga wa Nailo
Akutumbe kasuko nomaaki!
Sombi bushiku ubu mbwa Mwaami Lesa,
“Kamuya kuGilyadi mukalete musamu,
Mishobo ya bantu ilaakunyumfwa shakusebaana kwanu,
Mwaami Lesa wakaŋambila nebo neJelemiya makani aya pakwisa kwakwe Nebukadinesa mwaami wa bene Babiloni mukulwana Ijipiti. Wakaamba ayi,
“Ambilisha muIjipiti,
Ceebonshi Apisi lesa wanu ncaakawita panshi?
Bashilumamba banu balisuntula akuwa.
“Lyalo balaakwaamba ayi,
“Nebo neMwaami Lesa Shinkusu shoonse ndi Mwaami.
Amulongele buboni bwanu ceebo mutooya mubusha,
“Cishi ca Ijipiti ncibotubo anga nimpwishi yaana,
Bashilumamba baliimo abo bakoolwa
Lyalo Ijipiti ulaakulilabo anga ngulukonkola utoocica,
Balaakutema misaansa yakwe,
Bene Ijipiti balaakulenshekwa nsoni.
Mwaami Lesa Shinkusu shoonse, Lesa wa bene Isilaeli waamba ayi, “Ntooyanda kupa mulandu Amoni lesa wa bene Tebesi, Falawo, cishi ca Ijipiti, balesa abamaami ba ncico pantu pomwi abaabo bacinkite manungo muli Falawo. 
Ndaakubaaba mumaansa a baabo babafwima, ee, kuli Nebukadinesa mwaami wa bene Babiloni abamatanjilili ba bashilumamba bakwe. Pesule lya sheeshi, bantu balaakuboola alimwi muIjipiti akunookala bweenka mbuli kale kale. Nebo neMwaami Lesa ndaamba.”
“Mutaloondi nobamulunyungu lwakwe Jakobo, bantu bangu.
Ndi amwebo alimwi ndaakumupulusha,
Mwaami Lesa wakaŋambila nebo neJelemiya maswi aya pabene Filisiti, Falawo kaatana kulwana bene Gasa. 
Mwaami Lesa waamba ayi,
Balaakunyumfwa minkiti ya shoondo sha maaki,
Ee, bushiku bwashikila bwa kunyonyoola bene Filisiti boonse
Bene Gasa balaakukulula misusu mumitwi yabo mukulila cabuumba.
Mutootama ayi, ‘Maawe omupeeni wa Mwaami Lesa,
Ino inga wookesha buyani
Pacishi ca Moabu Mwaami Lesa Shinkusu shoonse, Lesa wa bene Isilaeli waamba ayi,
Cishi ca Moabu teshi cikalumbaishikweewo tubili.
Amunyumfwe kulila kutooswa kuOlonaimu,
“Cishi ca Moabu cilaakupwayoolwa,
Balaakululama nshila iya kuLuwiti,
Balaakoolobesha ayi, ‘Amucice, mupulushe buumi bwanu.
“Nobene Moabu, ceebo cakwaamba ayi mulicinkite manungo
Shikunyonyoola ulaakunyonyoola mandabala oonse,
Amusanseele mwiinyo mucishi coonse ca Moabu
“Aashinganishikwe uyo utasuni kusebensa ankusu ncito yangu neMwaami Lesa!
Mwaami Lesa waamba ayi,
Sombi ciindi cilaakushika,
Lyalo bene Moabu balaakulisenda kuli Kemoshi lesa wabo
“Ino inga mwaamba buyani ayi,
Cishi ca Moabu cilaakunyonyoolwa amandabala anene a mumo alaakusaalwa.
Kuwa kwa cishi ca Moabu kulibo muliimfwa.
“Amulilileko mushobo uyo noonse nomuushingulukite.
Mwebo nomwikala kuDiboni
Amwiimikane kweela nshila mweebele mwebo nomwikala muAlowa.
Balaakukumbula ayi, ‘Cishi ca Moabu casebaana ceebo capwayoolwa.
“Koombolosha kwesa kucitunta ceelene,
Diboni, Nebo, Beti Dibulataimu,
Kilyataimu, Beti Gamulu, Beti Meyoni,
Kelyoti, Bosila,
Nkusu sha mucishi ca Moabu shatimbulwako,
Mwaami Lesa waamba ayi,
Sa mwebo nobene Moabu teshi ndimwe mwakalinga kuseka bene Isilaeli?
“Mwebo nomwikala mucishi ca Moabu, amuswe mumandabalaanu.
“Ndakanyumfwa bene Moabu mbobalisumpula.
Kanyansho kabo nebo neMwaami Lesa ndikeshi, sombi taaku mbokabete.
Paceebo ceeco ndalilila bene Moabu,
Ndamulilila bweenka butoolila bantu ba kuJasa,
Kusangalala akukondwa kwakushikwaamo mucishi cicite bulongo bubotu ca Moabu.
“Mibila yabo itoonyumfwika kuswa kuEshiboni
Mucishi ca Moabu ndaakukasha
“Paceebo ceeco moyo wangu utoolilila bene Moabu
Mitwi yoonse ilicesetwe,
Pashiluli shoonse sha mucishi ca Moabu
Amubone mbocapwayoolwa!
Mwaami Lesa waamba ayi,
Mandabala anene amandabala acite malinga alaakukomwa.
Mushobo wa bene Moabu ulaakunyonyoolwa
Ncakwiila shiyoosha, shilindi alimwi atoose
Uyo woonse weshi akaloboke shiyoosha
“Bantu abo beshi bakacice nkondo kucishi cine mishaabo,
Mapensho kuli ndimwe nobene Moabu!
“Nakubi boobo ndaakulengesha bene Moabu kuswitilila alimwi
Pabene Amoni Mwaami Lesa wakaamba ayi,
Sombi ciindi cilaakushikila
“Amoolome, mwebo nobene Eshiboni
Mwebo nobantu batashomeki, ceebonshi mulalilumbaisha?
Nebo neMwaami Lesa Shinkusu shoonse
Nakubi boobo ndaakulengesha bene Amoni kuswitilila alimwi
Pabene Edomu Mwaami Lesa Shinkusu shoonse wakaamba ayi,
Amusanduluke mucice, muye muyube mushimfwengo shilaamfu
Bantu ndibayapa minyansa
Sombi nebo ndaakubwesa shintu shoonse sha bamulunyungu lwakwe Esau akumushiya maansabo.
Amushiye banabanshiwa banu, ndaakubalama.
Mwaami Lesa waamba ayi, “Na bantu abo batakalinga kweelete kunwa munkomeshi ya bukali bwangu, bakanwa, ceebonshi mutooyeeya ayi mwebo teshi mukapekwewo mulandu? Teshi mukalekwebo, sombi mulyeelete kunwaamo. 
Ndashomesha cakulumbila muliina lyangu ayi, ‘Ndabala inene ya Bosila ilaakunyonyoolwa akuba matongo, cintu ceelete kuloondwa, kusekwa alimwi akushinganwa. Ncakwiila mandabala oonse ashingulukite alaakuba matongo kwalyoonse alyoonse.’ Nebo neMwaami Lesa ndaamba.”
Ndakanyumfwa nkombe yakaswa kuMwaami Lesa yakwaamba ayi,
Ndaakumulengesha kuceya pamishobo yoonse.
“Nobene Edomu kulisumpula kwa myoyo yanu, kwamubeca.
“Cishi ca Edomu cilaakuba cintu ceelete kuloondwa.
Bweenka ndabala inene ya Sodoma aya Gomola mbwaakanyonyoolwa
“Bweenka mbuli nkalamu itooswa mumasaka a kuJoodani akuya kumafulo abotu,
Paceebo ceeco amunyumfwe isho nebo neMwaami Lesa nshendakapinga pabene Edomu,
Cishi coonse ca panshi cilaakutenkaana ceebo ca coongo ca mishinga yabo.
Amubone! Balwani babo balaakufupula Bosila anga ngumumbankwashi
Mwaami Lesa utokwaamba pandabala ya Damasikasi ayi,
Bene Damasikasi banyumfwa mumanungo mwatontola,
Ndabala yanu inene icite mpuwo yakalinga kunkondelesha abuumbi kale kale.
Pabushiku ubo ndushinisho bacikula bwangu ba mumo balaakucaikwa mumikwakwa.
Ndaakutenta lubumbu lwa Damasikasi
Pamukowa wakwe Keda ashipansha sha cishi cakalinga kweendeleshekwa aAsoli, isho Nebukadinesa mwaami wa bene Babiloni nshaakalwana, Mwaami Lesa utokwaamba ayi,
Matente amatanga ashifubwa abo shilaakutolwa,
Mwaami Lesa waamba ayi,
“Amunyamuke mukalwane mushobo wa bantu uliibite.
“Ngamela shabo shilaakusaalwa,
Asoli ulaakuba musena wa bamwaaba.
Kumatalikilo a bwaami bwakwe Sedekiya mwaami wa bene Juda, Mwaami Lesa Shinkusu shoonse wakaŋambila pacishi ca Elamu nebo neJelemiya ayi,
“Ndaakucaya beshimata boonse bene Elamu
Ndaakulengesha muuwo kupuupa pacishi ca Elamu kuswa kumbasu shoonse shone.
Ndaakusansoola bene Elamu kunembo lya balwani babo,
Kuswawaawo ndaakwiimika cuuna cangu ca bwaami kuElamu
Nakubi boobo ndaakulengesha bene Alamu kuswitilila alimwi
 Pacishi ca Babiloni abantu bekalaamo, Mwaami Lesa wakaamba maswi aya kwiinda muli ndime neJelemiya ayi, 
“Amwaambilishe akoolobesha pakati ka mishobo ya bantu,
“Mushobo wa kumatwa ulaakubalwana
Mwaami Lesa waamba ayi,
Balaakwiipusha nshila iya kuSiyoni
“Bantu bangu balibo anga nimbelele shisowekete.
Ncakwiila uyo woonse wakabacana wakabanyonyoola.
“Amucice, amuswe muBabiloni,
Ndaakumusonkomweta likoto lya mishobo iyumu yakumatwa
Aboobo bene Babiloni balaakusaalwa.
Mwaami Lesa waamba ayi,
Paceebo ceeco ndabala yanu inene ilaakunyumfwa nsoni.
Ceebo ca bukali bwangu nebo neMwaami Lesa,
“Amwiimikane mumisena yanu ya nkondo
Amucite ciyobeyobe ca nkondo kumbasu shoonse!
Amulengeshe ayi muBabiloni mubule shikushanga
Mwaami Lesa waamba ayi,
Paceebo ceeco nebo neMwaami Lesa Shinkusu shoonse, Lesa wa bene Isilaeli,
Sombi ndaakuboosha bene Isilaeli kucishi cabo.
Ciindi ico caakushikila,
Mwaami Lesa waamba ayi,
Ciyobeyobe ca nkondo canyumfwika mucishi,
Babiloni wakapwayoola cishi coonse ca panshi anga ninsando.
Ndakakuteya koose webo ocishi ca Babiloni,
Ndacalula ŋanda ya shakulwanisha shangu.
Amwise mubalwaane kuswa kulaamfu.
Amucaye bashilumamba babo boonse!
“Amunyumfwe kubaabo bakacica nkondo kuBabiloni
“Amwiite beshimata ayi balwane Babiloni,
Aboobo bacikula bwangu bamumo balaakukungubala mumikwakwa ya ndabala iyo.
Mwaami Lesa Shinkusu shoonse waamba ayi,
Mushobo wako ulisumpula ulaakulisuntula akuwa.
Mwaami Lesa Shinkusu shoonse waamba ayi,
Nakubi boobo nebo neShikubalubula ndicite nkusu.
Mwaami Lesa waamba ayi,
Bacaikwe amupeeni balaluki bamumo babeshi!
Maaki a mumo ashikoci ashinyonyoolwe
Cilanga acibe kumilonga ya mumo!
“Paceebo ceeco banyama ba muluyanga abasuntwe mbweshi bakanookalaamo,
Bweenka nebo neLesa mbondakanyonyoola Sodoma aGomola
“Amubone! Likoto lya bashilumamba lyaashika kuswa kumatwa.
Banyamuna mata amasumo,
Mwaami wa bene Babiloni wanyumfwa makani apali mbabo,
“Bweenka mbuli nkalamu itooswa mumasaka a kuJoodani akuya kumafulo abotu,
Paceebo ceeco amunyumfwe isho nebo neMwaami Lesa nshendakapinga pabene Babiloni,
Cishi coonse ca panshi cilaakutenkaana ceebo ca coongo ca kukomwa kwa cishi ca Babiloni.
Mwaami Lesa waamba ayi,
Ndaakutuma baswamashi kuBabiloni
Mutalekeli bashilumamba kusakila mata abo,
Balaakuwa kabayasweetwe mundabala ya Babiloni,
Nebo neMwaami Lesa Shinkusu shoonse
“Amucice kuswa kuBabiloni!
Babiloni wakalinga anga ninkomeshi ya golodi mumaansaangu
Babiloni ulaakuwa cakufwambaana akupwayooka.
Baswamashi bakaamba ayi,
Bene Isilaeli bakaamba ayi,
Mwaami Lesa waamba ayi,
Amunyamune mbembela, muye mukapwaye lubumbu lwa Babiloni!
Mwebo nomushiite kufwaafwi amilonga iinji
Nebo neMwaami Lesa Shinkusu shoonse
Mwaami Lesa wakalenga cishi ca panshi kwiinda munkusu shakwe.
Na waluluma, maanshi a mwiculu alayooma.
Boonse mbaluya alimwi tabacite lushibo.
Taakuuwo mbobabete, balyeelete kusuulwa.
Lesa wa bamulunyungu lwakwe Jakobo taaeleneewo ambabo
Mwaami Lesa waamba ayi,
Kwiinda muli ndiwe ndapwayoola maaki abeshi kwaatanta,
Kwiinda muli ndiwe ndapwayoola basankwa abanakashi,
Kwiinda muli ndiwe ndapwayoola beembeshi ambelele shabo,
Mwaami Lesa waamba ayi, “Ndaakuboosha cishole kucishi ca Babiloni abantu ba ncico mumeenso anu ceebo cakubisha nkobakacita muJelusalemu.
Webo Babiloni uli anga nkalundu kanyonyoola cishi ca panshi coonse,
Taaku libwe nabi lyomwi lyeshi likasebenseshekwe kuyaka likonko,
“Amwiimike mbembela mucishi,
Amubambe mishobo ayi baye mukulwana Babiloni.
Cishi catenkaana akututuma
Bashilumamba ba kuBabiloni bacileka kulwana,
Beshikutumwa balikonkenebo,
Shito shoonse shashinkilwa.
Babiloni waba anga ndubansa lwakulupwitaawo
Bene Jelusalemu baamba ayi,
Bantu bekala kuSiyoni baamba ayi,
Paceebo ceeco, Mwaami Lesa waamba ayi,
Cishi ca Babiloni cilaakuba matongo
Bene Babiloni boonse balabuluma anga ninkalamu
Ono kabacinyumfwite nsala,
Ndaakubaleta kwisa mukucaikwa mbuli mbelele,
Mwaami Lesa waamba ayi,
Lweenge lulaakupisha Babiloni
Mandabala a mumo alaakuba matongo.
Ndaakupa mulandu Belo, lesa wa bene Babiloni
Amuswe muli nguwe nobantu bangu!
Mutakatutumi nabi kuloonda mwaakunyumfwa mikutukutu iyo njeshi mukanyumfwe.
Ndushinisho ciindi cilaakushikila ndyeshi nkape mulandu shibumbwabumbwa sha kuBabiloni.
Mpeeke liculu acishi ca panshi alimwi ashoonse isho shiliimo
Cishi ca Babiloni cakacaisha bantu baanji mucishi coonse.
Mwaami Lesa wakatuma nkombe kubantu bakwe muBabiloni yakwaamba ayi,
Mulaamba ayi, ‘Swebo tulicite nsoni
“Sombi ciindi cilaakushikila
Nabi Babiloni akatante kwiculu
Mwaami Lesa waamba ayi,
Nebo ndaakunyonyoola Babiloni
Shikunyonyoola ulaakulwana Babiloni.
Ndaakulengesha bacinenenene abasongo bakwe kukolwa.
Lubumbu luyumu lwa ndabala ya Babiloni lulaakuwishikwa.
Iyi ninkombe nebo neJelemiya njendakaambila Selaya mutanjilili wa bashilumamba, mwanaakwe Neliya, mwishikulu wakwe Maseiya, ndyaakaya kuBabiloni aSedekiya mwaami wa bene Juda mumwaaka wane wa bwaami bwakwe. 
Mapensho oonse ayo eshi akacitike muBabiloni ndakaalemba mulibuku. Nkokwaamba ayi ndakalemba shoonse shakalinga kwaambwa pacishi ca Babiloni. 
Ndakaambila Selaya ayi, “Waakushika kuBabiloni, ukabelenge maswi aya oonse cakoolobesha. 
Kuswawaawo ukapaile ayi, ‘NoBaami baLesa, mwakaamba ayi mulaakunyonyoola musena uno akuulengesha ayi kubule muntu nabi munyama wikalaamo tubili. Sombi ayi ulaakuba matongo kwalyoonse alyoonse.’ 
Ono waakumanisha kubelenga libuku ili, ukaangilileko libwe akulisowa muMulonga wa Yufuletisi. 
Mpomunyaawo ukaambe ayi, ‘Bweenka bulya aBabiloni mbweshi akepile cakutafumpulukawo tubili ceebo ca mapensho ayo ngweshi nkamuletele. Ncakwiila bantu bakwe boonse balaakufwa.’ ”
Sedekiya wakaba mwaami wa bene Juda kaacite myaaka makumi obilo amwaaka womwi. Wakalela muJelusalemu myaaka likumi awomwi. Banyina bakalinga mbaAmutalu, mwanaakwe Jelemiya wa kundabala ya Libina. 
Mwaami Sedekiya wakabishisha Mwaami Lesa bweenka bwakacita mwaami Jeoiyakimu. 
Mwaami Lesa wakakalala abuumbi pabene Jelusalemu apabene Juda cakwaamba ayi wakabakusha pameenso akwe.
Mpomunyaawo mumwaaka wasanu ayone wa bwaami bwakwe Sedekiya, pabushiku bwalikumi mumweenshi walikumi, Nebukadinesa mwaami wa bene Babiloni wakanyamuka abashilumamba bakwe kuya mukulwana abene Jelusalemu. Bakayaka misumba yabo pansengwe lya ndabala iyo akuyaka mukuti wakutantilaawo kushingulusha lubumbu lwa njiyo. 
Ndabala yakalinga kushingulukitwe kushikila mwaaka walikumi awomwi wa bwaami bwakwe Sedekiya. 
Lyalo pabushiku bwasanu ashone, mumweenshi wane wa mwaaka uyo weenka, mundabala iyo nsala yakakomena abuumbi cakwaamba ayi bantu tebakalinga kucitewo cakulya naciceyi. 
Mpeeke bakatulula cilyango mulubumbu lwa ndabala. Nakubi kwaamba ayi bashilumamba bene Babiloni bakalinga kushingulukite ndabala inene iyo, bashilumamba bene Juda boonse bakamana kuloboka ciindi ca mashiku. Bakeenda mumuunda wa bwaami akuya mukuswita kumwinjililo apo pakalinga kukumanina lubumbu. Lyalo bakacica kululama kuCinyika ca Joodani. 
Sombi bashilumamba bene Babiloni bakakonkela mwaami Sedekiya akumweensha kumawesa a Jeliko. Lyalo bashilumamba boonse bakamushiya eenka, mpeeke wakacatwa. 
Mpomunyaawo Sedekiya bakamutola kumwaami Nebukadinesa, uyo wakalinga mundabala inene ya Libula mucishi ca Amati uko nkwaakaya mukupetwa mulandu kuli Nebukadinesa. 
Mpeeke bakacaya bana bakwe Sedekiya boonse kaalangilisha. Wakacaya abacinenenene bene Juda. 
Kuswawaawo Nebukadinesa wakaamba ayi Sedekiya akushikwe meenso. Lyalo bakamwaanga ncetani sha bulonse akumutola kuBabiloni. Sedekiya wakekala muntolongo kuBabiloni kushikila bushiku mbwaakafwa.
Lyalo pabushiku bwalikumi bwa mweenshi wasanu mumwaaka walikumi amyaaka yosanwe ayone wa bwaami bwakwe Nebukadinesa mwaami wa bene Babiloni, Nebusaladani uyo wakalinga mutanjilili wa beshikulindilila mwaami, wacinenenene wa mwaami wa bene Babiloni, wakenjila muJelusalemu. 
Mpeeke wakatenta Ŋanda yakwe Lesa, ŋanda ya bwaami alimwi amaanda oonse a bacinenenene muJelusalemu. 
Bashilumamba boonse bene Babiloni abo bakalinga kutanjililwa amutanjilili wa beshikulindilila mwaami uyo, bakamwayulula lubumbu lwa ndabala inene ya Jelusalemu. 
Kuswawaawo Nebusaladani wakatola busha kuBabiloni bantu boonse bakacaala mundabala pantu pomwi abaabo bakalinga kucishi shakupangapanga abantu abo bakalinga baya kulubasu lwa bene Babiloni. 
Sombi wakashiyabo bakandu abo batakalinga kucitewo buboni akubapa ncito yakulima mumyuunda ya minyansa amumyuunda imwi.
Mpomunyaawo bene Babiloni bakapwayoola macinko a bulonse, shikoci shakalinga mukati muŊanda yakwe Lesa pantu pomwi acingomo ca bulonse akutola bulonse woonse kuBabiloni. 
Bakatola amwakubika milota, mafosholo, shakushimisha malampi, mbale shakubikaamo bulowa bwa milambu, mbale shakutentelaamo tununkila kabotu alimwi ashisebensesho sha bulonse shimwi shoonse sha muŊanda yakwe Lesa. 
Mpeeke bakabwesa mbale shiniini, shikaye sha mulilo ambale shiniini shakusebensesha pakusanseela, mipika, shakubikawo malampi, mbale shifongomene sha shipo sha shakunwa, nkokwaamba ayi shoonse shintu shakapangwa agolodi nabi silifa.
Ono bulonse kuswa kumacinko obilo, cingomo, bacende ba bulonse bali likumi abobilo abo bakalinga kubikwaawo cingomo ico, ashikoci sha muŊanda yakwe Lesa isho shakapanga Solomoni, shoonse shakalinga shilemu kushipima. 
Licinko lyomwi alyomwi lyakalinga kulaampa mamita ali 8 amamita ali 5.4 kulishinguluka. Lyakalinga kucite bulyango pakati alimwi ceela ca ndilyo cakalinga kucite mutika wakalinga masentimita ali 7.5. 
Citwi cakalinga palicinko lyomwi alyomwi cakalinga kulaampa mamita ali 2.2 alimwi cakashingulushikwa ancetani amapomegilaneti a bulonse mukucibotesha. 
Kwakalinga mapomegilaneti ali 96 kumbasu shoonse. Ono pancetani pakalinga mapomegilaneti ali 100 kwaasenkanya oonse.
Kuswawaawo Nebusaladani, mutanjilili wa beshikulindilila mwaami wakacata busha Selaya mupailishi munene, Sefaniya mupailishi umukonkela kubikaawo abeshikulindilila mwinjililo wa Ŋanda yakwe Lesa botatwe. 
Pakati ka baabo bakacaala mundabala inene, wakabwesa mutanjilili wa bashilumamba alimwi abeshikupandaako maano mwaami bali bosanwe abobilo. Wakabwesa uyo wakalinga kucafwa mutanjilili wa bashilumamba mukulemba makani a bashilumamba alimwi abacinenenene bakalinga makumi osanwe alikumi lyomwi. 
Mpomunyaawo, Nebusaladani wakabatola kumwaami wa bene Babiloni uyo wakalinga mundabala ya Libula. 
Uko kuLibula, mucishi ca Amati, mwaami wakapingula ayi bacaikwe.
Ngooyu mweelo wa bantu Nebukadinesa mbwaakatola busha. Mumwaaka wasanu ayobilo wa bwaami bwakwe wakatola bene Juda bali 3,023. 
Mumwaaka walikumi amyaaka yosanwe ayotatwe wa bwaami bwakwe wakatola bali 832 kuswa kuJelusalemu. 
Mumwaaka wamakumi obilo amyaaka yotatwe wa bwaami bwakwe, Nebusaladani mutanjilili wa beshikulindilila mwaami wakatola busha baJuda bali 745. Boonse pantu pomwi bakalinga 4,600.
Mumwaaka Efilu Melodaki ndyaakaba mwaami wa bene Babiloni, wakanyumfwila nkumbu Jeoiyakini mwaami wa bene Juda akumwaangulula kuswa muntolongo. Ici cakacitika pabushiku bwa makumi obilo anshiiku shosanwe mumweenshi walikumi amyeenshi yobilo wa mwaaka wamakumi otatwe amyaaka yosanwe ayobilo kuswa ciindi Jeoiyakini ndyaakatolwa busha. 
Efilu Melodaki wakamulela kabotu akumupa musena wiindaawo bulemu pamisena yakapekwa bamaami bamwi abo bakalinga basha mucishi ca Babiloni. 
Mpomunyaawo Jeoiyakini bakamusuminisha kufuula shakufwala shakwe sha bukaili akufwala shakufwala shibotu. Wakasuminishikwa kunoolya amwaami kwabuumi bwakwe boonse. 
Mpeeke bushiku abushiku mwaami wakalinga kupa Jeoiyakini maali akuula shintu nshaakalinga kuyanda mubuumi bwakwe.
