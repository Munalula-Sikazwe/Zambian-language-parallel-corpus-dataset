Buka ye, ki ya litaba ze bulezwi ki Jeremia. N'e li mwan'a Hilikia, yo muñwi wa baprisita ba mwa munzi wa Anatota, ili mwa naha ya Benjamine. 
 Ka silimo sa bulishumi ka ze talu Josiasi mwan'a mulena Amoni ha n'a li mulena mwa Juda, Muñ'a Bupilo a bulela ku Jeremia. 
 A bulela hape ni yena, Jojakimi mwan'a Josiasi ha n'a li mulena. Mwamulaho a fo, a bulela ni yena hañata ku fitela batu ba Jerusalema ba hapiwa ka kweli ya buketalizoho mwa silimo sa bulishumi ka si li siñwi, Zedekia mwan'a Josiasi ha n'a li mulena.
Muñ'a Bupilo a li ku na,
“U si ka fiwa kale bupilo
Cwale na li, “Mawee, Muñ'a Bupilo, ha ni zibi ku bulela. Ni sa li yo munyinyani hahulu.”
Kono Muñ'a Bupilo a li ku na,
U si ke wa ba saba,
Cwale Muñ'a Bupilo a otolola lizoho, a swala fa milomo ya ka, mi a li,
Kacenu ni ku fa maata fahalimw'a
Muñ'a Bupilo a ni buza, a li, “Jeremia, u bona sika mañi?”
Cwale Muñ'a Bupilo a li ku na, “U nepile, mi ni talimezi ku bona kuli manzwi a ka a ezahala.”
Muñ'a Bupilo a bulela ni na hape. A buza, a li, “Se siñwi hape s'o bona ki sifi?”
A li ku na, “Ku shandauka kwa batu kaufela ba ba inzi mwa naha mo ku ta zwelela kwa mutulo. 
Utwahe ze ni bulela, ni li, ‘Ni biza macaba kamukana a kwa mutulo kuli a tahe. Malen'a ona ba ka t'o ina mwa mabona a bona kwa minyako ya Jerusalema ni ku potoloha mamota a ona, hamohocwalo ni a minzi ye miñwi ya Juda. 
Wo ki ona mukwa o ni ka nata ba ba ezize sibi ka ona, ba ba ni fulalezi, mi ba y'o ciseza milimu i sili insense, ni ku lapela maswaniso a ba ikezelize.’
“Tiya pilu, Jeremia. Zamaya, u y'o ba bulela ze ni ku laezi kamukana. Cwale u si ke wa saba. Ha u ka saba, na, ni ta ku eza kuli u ba sabe hahulu ha u inzi ni bona. 
Teeleze, Jeremia! Kacenu, ni ta ku eza kuli u kone ku itamulela ku bona. U ta swana sina munzi o beilwe mwa lukwakwa lo lu tiile ili wa misumo ya lisipi ni mamota a kopa, ye lwanisa batu kaufela ba mwa naha mo, ili malena ba Juda, manduna, baprisita ni batu kaufela. 
Ba ka mi lwanisa kono ha ba na ku ku koma, kakuli ni ta ba ni wena ku ku sileleza. Ni bulezi, na, Muñ'a Bupilo.”
Muñ'a Bupilo a ni bulelela, 
ku y'o zibisa mañi ni mañi ya mwa Jerusalema litaba za hae ze li,
Isilaele, u n'o li wa ka.
Mu teeleze linzwi la Muñ'a Bupilo, mina baikulu ba Jakobo, mina masika a Isilaele. 
Muñ'a Bupilo u li,
Ba ni fulalezi,
Ni ba tisize mwa naha ye nunile,
Baprisita ha ba si ka buza kuli,
“Mi cwale na, Muñ'a Bupilo,
Mu ye kwa wiko,
Kana ku na ni sicaba
Mi cwale, na, Muñ'a Bupilo,
Batu ba ka ba ezize libi ze peli.
“Isilaele ha si mutanga.
Li mu honezi sina litau.
Ee, batu ba mwa Nofi ni Takapanesi
Isilaele, ki wena ya ipizelize zeo!
Cwale s'o sepile ku si fumana
U ta utwiswa butuku ki bumaswe
“Isilaele, kwakale u hanile maata
Ni ku calile sina kota ye nde
Niha u ka tapa ka lunembwe,
U ka bulela cwañi kuli ha u si ka
U swana ni mbongolo ye sihali
Isilaele, tokomela mahutu a hao
“Sina mo li swabelanga lisholi
Kamukan'a mina mu ta swaba,
“I kai milimu ye mu ikezelize?
Pilaelo ye mu na ni yona ka na,
Ni mi natile,
Kaufel'a mina, mu teeleze
Kikuli musali yo munca a ka libala
Mwa ziba hande-nde ku ndongwama
Liapalo za mina
‘Ha ni na mulatu.
Kiñi ha mu fumana bunolo cwalo
Mu ta zwa hape ni mwa Egepita,
Muñ'a Bupilo u ize,
U talime kwa malundu mi u bone
Kikabakaleo pula ha i ne ile linanga
Mi cwale u li ku na,
Ha u na ku nyema nako kaufela.
  Josiasi ha n'a li mulena, Muñ'a Bupilo a li ku na, “Kana u boni s'a ezize Isilaele, musali yani ya sa sepahali, ka ku ni fulalela? U pahami lilundu kamukana le li lumbile, mi kwatas'a likota ze mezi kaufela u bile lihule. 
Na hupula na, Muñ'a Bupilo, na li, ‘Ha s'a ezize zeo kamukana, luli u ta ni kutela.’ Kono h'a si ka kuta, mi munyan'a hae Juda, ya sa sepahali, u boni cwalo. 
Hape Juda u boni ni yena kuli ni lelekile Isilaele, mi ni mu isize kwahule kakuli n'a zwile ku na, mi a y'o ba lihule. Kono Juda, munyan'a Isilaele ya sa sepahali, n'a sa sabi. Ni yena cwalo a ba lihule. 
Mi ha ku si ka mu kataza ni hanyinyani. U silafalize naha. U ezize za buhule ka ku lapela macwe ni likota. 
Mi zeo kaufela ha li se li felile, Juda, munyan'a Isilaele ya sa sepahali, a ikezisa feela inge ya kutela ku na. Kono h'a si ka kuta ka pilu ya hae kaufela. Ni bulezi, na, Muñ'a Bupilo.”
Cwale Muñ'a Bupilo a ni bulelela kuli, nihaike Isilaele n'a mu fulalezi, n'a bonahala ku ba mbubo-mbubo ku fita Juda ya sa sepahali. 
A ni bulelela kuli ni ye kwa mutulo ni y'o li ku Isilaele,
Lumela feela kuli u fosize,
“A mu kute, batu ba ba sa sepahali, kakuli ni Mulen'a mina. Ni ta nga mwa munzi ni munzi a li muñwi ku mina ni ba babeli mwa mushiku ni mushiku, mi ni ta mi kutiseza fa Lilundu la Sione. 
Ni ta mi fa malena ba ba ni utwa, mi ba ta mi busa ka butali ni ka kutwisiso. 
Mi ha mu se mu atile mwa naha yeo, batu ha ba sa na ku bulela ka Likwati la Bulikani bwa Muñ'a Bupilo. Ha ba sa na ku li hupula kamba ku nahana ka lona. Ha ba sa na ku li tokwa, mi ha ba na ku eza li sili. 
Nako yeo ha i se i fitile, Jerusalema u ta bizwa Lubona lwa Muñ'a Bupilo, mi macaba kamukana a ta kopana mwateñi ka libizo la ka. Ha ba sa na ku eza se ba bulelelwa ki lipilu-tata za bona ze maswe. 
Isilaele u ta kopana ni Juda, mi hamoho ba ta zwa mwa naha ye kwa mutulo ku taha mwa naha ye ne ni file bo kukw'a mina ku ba sanda sa bona.”
“Isilaele, ni lelile ku ku amuhela
Kono sina musali ya sa sepahali,
Ku utwahala lilata fahalimw'a
A mu kute, mina kamukana
Ha lu fumani tuso fahalimw'a malundu, kamba mwa siyongili sa batu ba bañata fa malundu foo. Tuso ya Isilaele i zwa feela ku Muñ'a Bupilo, Mulimu wa luna. 
Kono ku lapela Baale ku lu tiselize ku sinyehelwa ki lika kaufela ze ne ba ikatalelize bo ndat'a luna ku kala kwa bwanana bwa luna, ili mitapi ya lingu ni likomu, mane ni bana ba bashimani ni ba basizana. 
Lu lukela ku inyongamena mwa maswabi a luna, lu apeswe ki ku swaba kwa luna. Luna, ni bo ndat'a luna, lu foselize Mulimu Muñ'a Bupilo ka ku eza sibi ku zwa kwa bwanana bwa luna, mi ha lu si ka utwa linzwi la hae.’ ”
Muñ'a Bupilo u li,
Cwale, ku ta ba ni niti,
  Muñ'a Bupilo u li kwa batu ba Juda ni Jerusalema,
Mu buluke bulikani bwa mina ni na,
Mu lize tolombita
Mu libe kwa nzila ya Sione!
Tau i zwile mwa sikwa
Cwale a mu apale masaka, mu lile
Muñ'a Bupilo a li, “Ka lona lizazi leo, malena ni manduna ba ta tula lipilu. Baprisita ba ta komoka, mi bapolofita ba ta imbewetukela.”
Cwale na li, “Mulimu Muñ'a Bupilo! U pumile batu ba mwa Jerusalema kaufela! U ize ku ta ba ni kozo, kono kanti mukwale u fa mimizo ya bona.”
Nako ya taha fo batu ba mwa Jerusalema ba ta bulelelwa kuli ku ta fuka moya o cisa o zwa mwa lihalaupa ku liba kwa batu ba Muñ'a Bupilo. U ta fuka inge moya wa liñungwa, isiñi ku ba ulusa sina mabele. 
Moya o taha ka taelo ya Muñ'a Bupilo u ta ba ni maata hahulu ku fita wa ku ulusa. Cwale ki yena Muñ'a Bupilo kasibili ya atula batu ba hae.
A mu bone, sila si taha sina malu.
Jerusalema, u tapise bumaswe
Mulumiwa ya zwa ku ba Dani,
Ba bulela, mi ba lemusa macaba
Ba ta beya Juda mwahali sina batu
Juda, ki wena ya ipatiselize zeo
Mawee! Butuku! Ha ni koni
Liziezi za tatamana.
Ni ta nga nako ye kuma kai
Muñ'a Bupilo a li,
Cwale na talima fa lifasi.
Na talima kwa malundu.
Na bona kuli ne ku si na batu,
Naha ye nunile n'e fetuhile
Muñ'a Bupilo u bulezi kuli lifasi kaufela li ta ba matota, kono h'a na ku li sinyeleza.
Lifasi li ta silisa,
H'a ta utwa lilata la ba lipizi
Jerusalema, u maibile!
Ni utwile sililo,
Batu ba Jerusalema, a mu bate
Niha mu konka ka libizo
Kono Muñ'a Bupilo u talima
Cwale na hupula, na li,
Ni ta ya kwa batu ba ba busa,
Ki lona libaka ha ba ta bulaiwa
Muñ'a Bupilo a buza, a li,
Ba swana sina lipoho za lipizi
Kana ni si ke na ba utwisa butuku
Ni ka laela lila za bona
Batu ba Isilaele ni ba Juda
Batu ba Muñ'a Bupilo ba mu hanile. Ba ize,
Ba ize,
“Na, Muñ'a Bupilo, Mulimu ya Maata Kaufela, ni ta ku bulelela wena, Jeremia, se si ka tahela batu bao kabakala ku bulela litaba ze. Ni ta eza kuli manzwi a ka a swane sina mulilo mwa mulomo wa hao. Batu ba, ba swane sina likota, mi ba ciswe ki mulilo.”
Batu ba Isilaele,
Ba buta ba posa masho
Ba ta ca ze mu kutuzi ni lico
“Nihakulicwalo, na, Muñ'a Bupilo ni bulela kuli ha ni na ku sinyeleza sicaba sa ka. 
Ha ba ka buza se ni ezelize lika zeo kamukana, u ba bulelele, Jeremia, u li, ‘Sina mo mu siyezi Muñ'a Bupilo, mi mwa sebeleza milimu i sili mwa naha ya mina, ni mina cwalo mu ta sebeleza balicaba mwa naha ye si ya mina!’ ”
“Mu bulelele baikulu ba Jakobo.
  Mu teeleze, mina likuba,
  Na, Muñ'a Bupilo, na buza, ni li,
Kono mina batu!
Ha mu si ka bulela ka lipilu, mwa li,
Mane bumaswe bwa mina
“Ba ba maswe ba pila
Sina muzumi ya taza
Ba utehile hande ni ku nuna.
“Kono ni ta ba natela zona lika ze.
Nto ye sabisa, ye komokisa,
Bapolofita ha ba sa bulela niti.
Batu ba Benjamine, mu sabe!
Wena muleneñi wa Sione,
Mi balisana ba ka tibelela mwateñi
Ba ta li, “A mu itukiseze
Mu itukise! Lu ta u lwanisa busihu,
Muñ'a Bupilo ya Maata Kaufela u s'a file taelo, a li,
Sina siliba ha si buluka mezi a sona
Ze, li be temuso ku mina,
Muñ'a Bupilo ya Maata Kaufela u ni bulelezi, a li,
Na alaba, na li,
Muñ'a Bupilo, ni tezi buhali
  Mandu a bona a ta fiwa ba bañwi,
Mutu ufi ni ufi,
  Ba alafa litombo za batu ba ka
Kikuli ne ba na ni maswabi
  Muñ'a Bupilo u li kwa batu ba hae,
Muñ'a Bupilo u ketile balibeleli
Cwale Muñ'a Bupilo a li,
Lifasi, teeleza!
Ni na ni taba mañi ni insense
Mi cwale, na, Muñ'a Bupilo,
Muñ'a Bupilo u li,
Ba sweli buta ni malumo a bona.
“Lu utwile litaba,”
Ha lu liki ku zwela mwa naheñi,
Muñ'a Bupilo u li,
Jeremia, lika batu ba ka,
Kaufel'a bona ki bafetuheli
Litumbu-tumbu li cisa hahulu,
Ba ta biziwa silivela ye hanilwe,
Muñ'a Bupilo a bulelela Jeremia. 
A luma Jeremia kwa munyako wa Tempele ko ne ba ile batu ba Juda ku y'o lapela. A mu bulelela kuli a yeme mo, mi a taluse seo Muñ'a Bupilo n'a na ni ku ba zibisa sona. 
Muñ'a Bupilo ya Maata Kaufela a li, “Mu cince mukwa o mu pila ka ona ni lika ze mu eza, kuli ni mi tuhele mu nze mu pila hona mo. 
Mu tuhele ku kolwa manzwi a buhata ao, a li, ‘Ye ki yona Tempele ya Muñ'a Bupilo! Ye ki yona Tempele ya Muñ'a Bupilo! Ye ki yona Tempele ya Muñ'a Bupilo!’
“Mu cince mukwa o mu pila ka ona ni lika ze mu eza. Mu ezane yo muñwi ka ku luka. 
Mu tuhele ku putelela bazwahule, lindiala ni limbelwa. Mu lisele ku bulaela batu ba ba si na mulatu mwa sibaka se. Mu ambuke ku lapela milimu i sili, kakuli taba ye i ta mi sinya. 
Fohe ni ta mi fa sibaka sa ku pila mo, mwa naha ye ni file bo kukw'a mina kuli i be liluwo la bona la kamita.
“A mu bone, mu beya sepo ya mina mwa maswaniso a si na tuso. 
Mwa uzwa, mwa bulaya, mwa buka, mu konka ka za buhata, mu ezeza Baale litabelo, ni ku lapela milimu i sili ye mu si na se mu ziba ka yona. 
Mu eza ze ni toile, mi ku zwa fo mwa taha mu t'o yema fapil'a ka, mwa Tempele ya ka luli, mi mu li, ‘Lu iketile!’ 
 Kana mu hupula kuli Tempele ya ka ki maipato a masholi? Ni boni ze mu eza. Ni bulezi, na, Muñ'a Bupilo. 
 Mu ye kwa Shilo, sibaka sa pili se ne ni ketile kuli ni lapelelwe ku sona, mi mu y'o bona mo ni si ezelize kabakala bumaswe bwa sicaba sa ka sa Isilaele. 
Mu ezize libi zeo kamukana ze ni bulezi. Nihaike ni se ni bulezi ni mina hape ni hape, mu hanile ku utwa ni ku alaba ha ne ni mi biza. Ni bulezi, na, Muñ'a Bupilo. 
Mi cwale ni ta eza kwa Tempele ye, ya ka, ye mu sepile, se ni ezize kwa Shilo. Ni ta eza mwa sibaka se, se ni mi file, mina ni bo ndat'a mina, sina mo ni ezelize ni kwa Shilo. 
Ni ta mi leleka fapil'a ka sina mo ni ezelize banabahabo mina, batu ba Eferaimi.”
“Jeremia, u si ke wa lapelela batu ba. U si ke wa lila kamba ku lapela kabakala bona. U si ke wa ni shemba-shemba, kakuli ha ni na ku ku utwa. 
Kikuli ha u boni ze ba eza mwa minzi ya Juda ni mwa mikwakwa ya mwa Jerusalema, nji? 
 Banana ba lwalela likota, banna ba tumbula mililo, mi basali ba luba bupi ku besa mahobe a mulimu wa musali ye ba biza Mufumahali wa Lihalimu. Hape, ba sululela milimu i sili limpo za ze nwiwa, ili kuli ba ni utwise butuku. 
Kono kikuli ki na luli ye ba utwisa butuku? Batili, ni li, ba ikutwisa butuku ili bona, mane ni ku itiseza maswabi. 
Mi cwale na, Muñ'a Bupilo ya Pahami, ni ta sululela buhali bwa ka bo bu sabisa fa sibaka se. Ni ta bu sululela fa batu hamohocwalo ni fa lifolofolo ka ku swana, mane ni fa likota ni lico. Buhali bwa ka bu ta swana ni mulilo o si na ya ka kona ku u tima.
“Batu ba ka, ki hande ha ne mu ka icela ona litabelo zeo ze hupulelwa ku ciswa lotee fa katala hamoho ni litabelo zeo mu lumelezwi ku li ca. Se, ki sona se ni bulela, na, Muñ'a Bupilo ya Maata Kaufela, Mulimu wa Isilaele. 
Ha ni zwisa bo kukw'a mina mwa Egepita ha ni si ka ba fa litaelo ka limpo za ku cisa kamba litabelo za mufuta ufi ni ufi. 
Kono ni ba laezi kuli ba ni utwe, kuli ni be Mulimu wa bona, mi ni bona ba be batu ba ka. Mi ni ba bulelezi kuli ba pile ka mukwa o ni ba laezi ona, ili kuli za bona kamukana li konde. 
Kono ha ba si ka utwa kamba ku isa pilu ku ze ne ni bulela. Bakeñisa ku eza cwalo, ba ezize sifi ni sifi se ne ba bulelelwa ki lipilu za bona ze mahañi, ze maswe, mi ba kutezi mwamulaho bakeñisa ku zwelapili. 
Ku zwa lizazi leo bo kukw'a mina ba zwa mwa Egepita ku t'o fita ku la kacenu le, ne ni nze ni mi lumela batanga ba ka kamukana, bona bapolofita. 
Kono nihakulicwalo, ha mu si ka utwa, kamba ku isa pilu ku ze ne ni bulela. Bakeñisa ku eza cwalo, mu bile ni mahañi, mi mu ezize maswe hahulu ku fita bo kukw'a mina.
“Cwale, Jeremia, u ta ba bulelela manzwi a kaufela, kono ha ba na ku teeleza. U ta ba biza, kono ha ba na ku alaba. 
U ta ba bulela kuli sicaba sa bona ha si na ku ni utwa, na, Muñ'a Bupilo, Mulimu wa bona, kamba ku lumela ku sikululwa. Busepahali bu shwile. Mane ha ba sa bulela ka bona.”
“Mu silise,
“Batu ba Juda ba ezize nto ye maswe. Ba beile maswaniso a bona, a ni toile, mwa Tempele ya ka, mi ba i silafalize. Ni bulezi, na, Muñ'a Bupilo. 
 Mwa Musindi wa Beni-Hinomu ba yahile katala ka ka bizwa Tofeti, kuli ba eze sitabelo ka ku cisa bana ba bona ba bashimani ni ba basizana mwa mulilo. Ha ni si ka ba laela ku eza cwalo, mane ni ku hupula taba ye cwalo ha ni si ka i hupula. 
Mi cwale, kaniti nako i ka taha fo sibaka seo si si ke sa bizwa Tofeti, kamba Musindi wa Beni-Hinomu. Si ta bizwa Musindi wa Lipulao kakuli ba ta pumbeka batu mwa Tofeti, mane ku be ku tokwe sibaka se si ta siyala. 
Litupu li ta ba sona sico sa linyunywani ni libatana, mi ha ku na ya ka li sabisa. 
 Naha i ta fetuha lihalaupa, mi mwa minzi ya Juda ni mwa mikwakwa ya Jerusalema ni ta kuzisa lilata la tabo ni nyakalalo, ni kuzise ni manzwi a banyali ni banyaliwa.
“Ka yona nako yeo, masapo a malena ni a manduna ba Juda, hamoho ni masapo a baprisita, a bapolofita, ni a batu ba bañwi ba ba pilile mwa Jerusalema, a ta zwiswa mwa mabita a ona. Ni bulezi, na, Muñ'a Bupilo. 
A ta yanehiwa mwa lizazi, mwa kweli, ni mwa linaleli ze ne ba latile ni ku li sebeleza, ze ne ba buza ni ku lapela. Bakeñisa kuli a kubukanyiwe ni ku pumbekwa, a ta swana ni musutelo o hasanyelizwe fafasi. 
Ni batu ba lusika lo, lo lu maswe, ba ba siyezi, ba ba inzi mwa libaka mo ni ba hasanyelize, ba ta lakaza ku shwa bakeñisa ku pila. Ni bulezi, na, Mulena ya Maata Kaufela.”
“Jeremia, na, Muñ'a Bupilo,
Batu ba ka, kiñihe ha mu keluha.
Ni teelelize ka tokomelo,
Nihaili mbondwanyunyi ye fufa
Mu ka bulela cwañi, mu li,
Ba ba butali ba mina ba swabiswa,
  Hakulicwalo basali ba bona
  Ba alafa litombo za batu ba ka
Batu ba ka, kana ne mu swabile
Na, Muñ'a Bupilo, ni ta feza
“Lu ineziñi lu nze lu kutumani?”
Ne lu talimezi kozo,
Lu utwile lipizi za lila za luna
“A mu tokomele!”
Maswabi a ka h'a konwi ku feliswa.
A mu utwe!
Batu ba lila, ba li,
Pilu ya ka i lobehile
Kana mwa Giliadi
Ni lakaza kuli kambe toho ya ka
Ni lakaza ku ba ni sibaka
Ba itukiselize ku bulela buhata
Mutu ni mutu u swanezi ku ipuluka
Kaufel'a bona ba puma bahabo bona,
Ku halifa kwa bona ha ku feli,
Ki lona libaka, Muñ'a Bupilo
Malimi a bona a swana ni masho
Kana ni si ke na ba fa mulatu
Jeremia a li,
Muñ'a Bupilo u li,
Jeremia a buza, a li, “Muñ'a Bupilo, kiñi naha ha i s'e li matota feela mi ha i omile sina lihalaupa, kuli mane ku si ke kwa zamaya mutu mwateñi? Ki mañi, ya butali, ya ka utwisisa taba ye? U taluselize mañi taba ye kuli ni yena a taluseze ba bañwi?”
Muñ'a Bupilo a alaba, a li, “Ze li ezahalile kakuli batu ba ka ba tuhezi Mulao wa ka o ni ba file. Ha ba si ka ni utwa, kamba ku eza se ni ba bulelezi kuli ba si eze. 
Bakeñisa ku eza cwalo ba bile ni mahañi, mi ba lapezi maswaniso a Baale sina mo ba lutezwi ki bo ndat'a bona. 
Cwalehe, teeleza ku se ni ta eza, na, Muñ'a Bupilo ya Maata Kaufela, Mulimu wa Isilaele. Ni ta fa batu ba ka miloho ye baba kuli ba ce, mi ni ta ba nwisa mezi a na ni mabeela. 
Ni ta ba hasanyeza mwa macaba a ba si ka utwa kale mabizo a ona, bona kamba bo kukw'a bona, mi ni ta lumelela limpi ku bona ku fitela ni ba sinyeleza kamukana.”
Muñ'a Bupilo ya Maata Kaufela u li,
Batu ba li,
A mu teeleze sililo mwa Sione.
Jeremia a li,
Lifu li lu kenezi mwa mahaulo
Litupu za banna li ta hasanyiwa
Muñ'a Bupilo u li,
  Haiba yo muñwi a lata ku itumba,
Muñ'a Bupilo u li, “Nako ya taha fo ni ta natela ba ba ile kwa mupato kaufela ka mubili, isiñi ka pilu. 
Ni ta natela batu ba Egepita, Juda, Edomo, Amoni, Moabi hamoho ni batu ba ba yahile mwa lihalaupa, ba ba pumela milili ya bona bukuswani. Bona batu bao kaufela, ni ba sicaba sa Isilaele cwalo, ha ba si ka ya kwa mupato ka lipilu.”
Batu ba Isilaele, mu teeleze manzwi a mi bulelela Muñ'a Bupilo, 
u li,
Bulapeli bwa macaba ao
I kabisizwe ka silivela ni gauda.
Maswaniso a cwalo a swana ni lisusa
Muñ'a Bupilo, h'a yo ya swana
  Ki mañi ya n'a si ke a ku saba,
Batu ba bona ba ba butali kamukana
Maswaniso a bona a kwahezwi
Kono Muñ'a Bupilo ki yena Mulimu
Mina batu, mu swanezi ku ba bulelela kuli milimu, ye si ka eza lifasi ni lihalimu, i ta sinyiwa. Ha i sa na ku ba teñi kai ni kai mwa lifasi.
Muñ'a Bupilo u ezize lifasi
Ka taelo ya hae mezi a kwa lihalimu
Ze, li eza batu kaufela bukuba
Ha i na tuso, mi i lukela
Mulimu wa Jakobo h'a cwalo.
Batu ba mwa Jerusalema,
Muñ'a Bupilo u til'o mi zwisa
Batu ba mwa Jerusalema ba lila, ba li,
Litende za luna li sinyehile.
Jeremia a alaba, a li,
A mu utwe! Makande a tile!
Muñ'a Bupilo, ni ziba kuli
Muñ'a Bupilo, sikulula batu bahesu,
Sululela buhali bwa hao
Muñ'a Bupilo a bulelela Jeremia, a li, 
“Utwa mo bu lukiselizwe bulikani bo. U bulelele batu ba Juda ni ba ba yahile mwa Jerusalema. 
U bulele kuli na, Muñ'a Bupilo, Mulimu wa Isilaele, ni beile sikuto ku mañi ni mañi ya si ke a buluka litumelelano za bulikani bo. 
Ki bona bo ni ezize ni bo kukw'a bona ha ni ba zwisa mwa Egepita, mwa naha ye n'e li ye tata ku bona, ye n'e swana ni mulilo o shengunukisa lisipi. Ni ba bulelezi kuli ba utwe manzwi a ka, mi ba eze lika kamukana ze ne ni ba laezi kuli ba li eze. Ni ba bulelezi kuli haiba ba utwa, ba ta ba batu ba ka, mi na ni ta ba Mulimu wa bona. 
Fohe, ne ni ka buluka lisepiso ze ne ni ezize ni bo kukw'a bona, ili ku ba fa naha ye nde ye nunile ye ba na ni yona ka nako ye.”
Cwale Muñ'a Bupilo a li ku Jeremia, “U ye mwa minzi ya Juda ni mwa mikwakwa ya Jerusalema. U y'o bulela manzwi a ka mwateñi, mi u bulelele batu kuli ba utwe litukiso za bulikani ni ku li buluka. 
Ha ni zwisa bo kukw'a bona mwa Egepita, ni ba elelize ka tata kuli ba mamele manzwi a ka, mi ne ni nze ni ba eleza cwalo ku fitela ni la kacenu le. 
Kono ha ba si ka utwa. Mane yo muñwi ni yo muñwi a zwelapili ku itatafaza ni ku ba maswe ku fita pili. Ne ni ba laezi ku buluka bulikani, kono ba hanile. Cwale na ba utwisa butuku ka mo ku taluselizwe mwateñi.”
Muñ'a Bupilo kih'a li ku Jeremia, “Batu ba Juda ni ba ba yahile mwa Jerusalema ba ni fetuhela. 
Ba kutezi mwa libi za bo kukw'a bona, ba ba hanile ku eza se ni bulezi. Ba lapezi milimu i sili. Mwa bubeli bwa bona bo Isilaele ni Juda ba lobile bulikani bo ne ni ezize ni bo kukw'a bona. 
Cwalehe, na, Muñ'a Bupilo, ni ba lemusa kuli ni tuha ni ba tiseza kozi, mi ha ba na ku banduka. Mi ha ba ta ni lilela ku kupa tuso, ha ni na ku ba teeleza. 
Batu ba Juda ni ba ba yahile mwa Jerusalema ba ta y'o kupa tuso kwa milimu ye ba ezeza litabelo. Kono milimu yeo ha i na ku kona ku ba punyusa kozi ha i se i tile. 
Batu ba Juda ba na ni milimu ye miñata. Palo ya yona i swana ni palo ya minzi ya bona, mi ba ba yahile mwa Jerusalema ba ezize tutala to tuñata ili twa litabelo za Baale ze swabisa, mi palo ya tona i swana ni palo ya mikwakwa ya bona. 
Jeremia, u si ke wa ni lapela kamba ku ni shemba-shemba kabakala batu ba. Ha ba ka zieleha ni ku t'o kupa tuso ku na, ha ni na ku ba utwa.”
Muñ'a Bupilo u li, “Batu be ni lata ba eza lika ze maswe. Ba na ni tukelo mañi ya ku taha kwa Tempele ya ka? Kana ba hupula kuli ba ka kona ku pima ziezi ka ku sepisa feela ni ka ku eza litabelo za lifolofolo, nji? Kana ba hupula kuli ba ta banduka ka ona mukwa wo, naa? 
Ni kile na ba biza kota ya olive ya matali a titihani, ye tezi miselo ye minde. Kono cwale, ka mulumo o swana ni wa pula, ni ta cisa matali a yona, mi ni lobake mitai ya yona.
“Na, Muñ'a Bupilo ya Maata Kaufela, ki na ya cezi Isilaele ni Juda, kono cwale ni ta ba tiseza kozi. Ki bona ba ba ipatezi zeo kakuli ba ezize bumaswe. Ba ni nyemisize ka ku ezeza Baale litabelo.”
Muñ'a Bupilo a ni zibisa milelo ye maswe kaufela ye ne ba ni lela lila za ka. 
Kono ne ni swana ni ngunyana ye iswa kwa ku y'o bulaiwa, mi ne ni sa zibi kuli i n'e li na, ya n'a lelewa milelo ye maswe yeo. Ne ba li, “A lu pumeñi kota ha i sa iketile. Lu mu bulaye kuli a si ke a hupulwa ki mutu hape.”
  Cwale Jeremia a lapela, a li, “Muñ'a Bupilo ya Maata Kaufela, u muatuli wa niti. U lika mihupulo ni maikuto a batu. Ni bata ku bona ha u kutiseza batu ba, kakuli taba ya ka ni i beile mwa mazoho a hao.”
Banna ba mwa Anatota ne ba bata ku bulaya Jeremia, mi ba mu bulelezi kuli ba ta mu bulaya haiba a zwelapili ku luta ka libizo la Muñ'a Bupilo. 
Cwalehe, Muñ'a Bupilo ya Maata Kaufela a bulela ka bona, a li, “Ni ta ba utwisa butuku! Micaha ya bona i ta bulaiwa mwa ndwa, mi bana ba bona ba ta bulaiwa ki tala. 
Ku bona ha ku na ya ka siyala, nako ha i ta fita ye ni hupuzi ku tiseza batu ba Anatota kozi.”
Muñ'a Bupilo, na ziba kuli kamita
Wa ba cala, mi ba mela nonge.
Kono Muñ'a Bupilo, wa ni ziba.
Ku ta nga nako ye kuma kai
Muñ'a Bupilo a li,
Nihaili banabahenu, ba mba i liñwi
Muñ'a Bupilo u li,
Batu ba ka, ba ba ketilwe,
Batu ba ka, ba ba ketilwe,
Babusi ba bazwahule ba bañata
Ba i ezize litota.
Mwa mabaka a lumbile
Batu ba ka ba cezi mabele,
Muñ'a Bupilo u li, “Ni na ni se ni ka bulela ka bumaswe bwa ba ba bapani ni Isilaele, ba ba sinyize naha ye ni file sicaba sa ka sa Isilaele. Ni ta zwisa batu ba mwa manaha a bona sina simela se si kumuzwi, mi ni ka pilisa Juda. 
Kono, ha ni se ni ba zwisize, ni ta ba shwela makeke. Ni ta kutiseza sicaba ni sicaba mwa mubu ni mwa naha ya sona. 
Haiba ba ka amuhela bulapeli bwa batu ba ka ka lipilu za bona kaufela mi ba konka, ba li ‘Ka Muñ'a Bupilo ya pila,’ sina mo ba lutezi batu ba ka ku konka ka Baale, fo ba ta ba batu ba li bañwi ni batu ba ka, mi ba ta iketa. 
Kono sicaba ha si sa lumeli, i be sicaba sifi kapa sifi, seo ni ta si kumulelela ni si sinye. Ni bulezi, na, Muñ'a Bupilo.”
Muñ'a Bupilo a ni bulelela kuli ni y'o itekela liapalo za mwahali za line, mi ni li apale. Kono a ni bulelela kuli ni si ke na li beya mwa mezi. 
Cwale na leka liapalo zeo za mwahali, ka mw'a n'a ni laelezi Muñ'a Bupilo, mi na li apala. 
Muñ'a Bupilo a bulela ku na hape, mi a li, 
“Zamaya kwa Nuka ya Yuferati. U tubule liapalo za mwahali z'o apezi, mi u li pate mwa mpako mwa macwe.” 
Cwale na ya, na y'o li pata fakaufi ni Yuferati sina mw'a n'a ni laelezi Muñ'a Bupilo.
Mwamulaho a mazazinyana, Muñ'a Bupilo a ni bulelela kuli ni kutele kwa Yuferati, mi ni y'o nga liapalo za mwahali zeo z'a n'a ni bulelezi kuli ni li pate kwateñi. 
Cwale na kutela kwa Yuferati. Na bata sibaka fo ne ni patile liapalo zeo, mi na li fumana. Na bona kuli ne li sinyehile, mi ne li se li si na tuso.
Cwale Muñ'a Bupilo a bulela ku na hape, a li, 
“Ki mona mo ni ka sinyeza cwalo buikuhumuso bwa Juda ni buikuhumuso bo butuna bwa Jerusalema. 
Batu ba, ba ba maswe, ba hanile ku utwa manzwi a ka, mi ba bile ba ba maswe, ba mahañi ku fita pili. Ba lapezi ni ku sebeleza milimu i sili. Cwalehe, ba ta swana ni zona liapalo za mwahali ze, ze se li ze si na tuso ni ye kana. 
Sina liapalo za mwahali ha li likana hande teka ya mutu, ki mona mo ne ni hupulela batu ba Isilaele ni ba Juda kamukana kuli ba ta kumalela ku na. Ni ezize cwalo kuli ba be batu ba ka, mi ba lumbe, ba kuteke libizo la ka, kono ha ba si ka ni utwa.”
“Jeremia, bulelela batu ba Isilaele kuli na, Muñ'a Bupilo, Mulimu wa bona, ni li, ‘Piza kamukana ya waine i swanezi ku taziwa ka waine.’ Ba ta ku bulelela kuli ba ziba kuli lipiza kaufela za waine li swanezi ku taziwa ka waine. 
Cwale, u ba bulelele kuli na, Muñ'a Bupilo, ni ka taza batu ba ba mwa naha mo ka waine, mane ba kolwe, ili malena, bona baikulu ba Davida, baprisita, bapolofita ni batu ba Jerusalema kamukana. 
Cwale kihona ni ta ba tuba sina lipiza yo muñwi ku yo muñwi, ba bahulu ni ba banyinyani ka ku swana. Ha ku na mukekecima, kutwelo butuku, kamba musa wo ka ni hanisa ku ba bulaya.”
Batu ba Isilaele,
Mu kuteke Muñ'a Bupilo,
Haiba mu sa utwi, ni ta lilela
Muñ'a Bupilo a li ku Jeremia,
Minzi ya Negeve i potolohilwe
Mu bone, batu ba Jerusalema!
Mu ta hupula cwañi
Haiba mu buza kuli se,
Kana Muetiopia a ka fetula mubala
Muñ'a Bupilo u ta mi hasanya
Muñ'a Bupilo u bulezi kuli
Yena Muñ'a Bupilo kasibili
Muñ'a Bupilo u mi boni
Muñ'a Bupilo a bulela ku Jeremia ka linanga, a li,
“Naha ya Juda ya lila.
Bafumi ba luma batanga ba bona
Balimi ba swabile.
Mwa naheñi, pala ya musali i siya
Lipizi za mwa naheñi li yemi
Batu ba ka ba ni lilela, ba li,
Ki wena feela sepo ya Isilaele.
Kiñi ha u swana ni mutu
Muñ'a Bupilo u li ka batu bao, “Ba tabela hahulu ku izamaela, mi ha ba koni ku iswala. Cwalehe, ha ni ba tabeli. Ni ta hupula lifoso ze ba ezize, mi ni ba utwise butuku kabakala libi za bona.”
Muñ'a Bupilo a li ku na, “U si ke wa ni kupa ku tusa batu ba. 
Niha ba ka itima lico, ha ni na ku isa pilu kwateñi. Mi ha ni na ku ba tabela, niha ba ka ni fa litabelo za ku cisa ni limpo za mabele. Bakeñisacwalo, ni ta ba bulaela mwa ndwa, ka tala ni ka matuku.”
Cwale na li, “Muñ'a Bupilo ya Pahami, wa ziba kuli bapolofita ba bulelela batu kuli ha ku na ku ba ni ndwa kamba tala kakuli u sepisize kuli ku ta ba ni kozo feela mwa naha ya luna. Ba bulela cwalo.”
Kono Muñ'a Bupilo a alaba, a li, “Bapolofita ba bulela buhata ka libizo la ka. Ha ni si ka ba luma, nihaiba ku ba fa litaelo kamba ku bulela ni bona. Ze ba mi bulelela ki lipono ze sa zwi ku na. Ki bupolofita bo bu si na tuso, ni lika ze ba ikupulela feela mwa lipilu za bona. 
Na, Muñ'a Bupilo, na ku bulelela se ni ka eza ka bapolofita ba, be ni si ka luma kono ba bulela ka libizo la ka, mi ba li ndwa ni tala ha li na ku kena mwa naha. Ni ta ba bulaela mwa ndwa ni ka tala. 
Batu ba ba bulelezwi litaba ze, ni bona cwalo ba ta bulaiwa mwa ndwa ni ka tala. Litupu za bona li ta posezwa mwa mikwakwa ya Jerusalema, mi ha ku na ya ka ba pumbeka. Se, si ta ezahala ku bona kaufela, kwa basali ba bona, bana ba bona ba bashimani ni ba basizana cwalo. Ni ta ba kutiseza ka bumaswe bwa bona.
“Jeremia, bulelela batu ka maswabi a hao, u li,
Ha ni ya mwa naheñi,
“Muñ'a Bupilo, kikuli u hanile
Muñ'a Bupilo lu itumelela libi
U hupule lisepiso za hao,
Kwa milimu ya maswaniso
  Cwale Muñ'a Bupilo a li ku na, “Niha ne i ka ba Mushe ni Samuele ba yema fa ku ni shemba-shemba, ne ni si ke na bonisa batu bao musa. U ba leleke mi u ba zwise fapil'a ka. 
 Ha ba ka ku buza ko ba lukela ku ya, u ba bulelele kuli ni ize,
Na, Muñ'a Bupilo, ni se ni lelile kuli ku ta ezahala ku bona lika ze ne, ze maswe. Ba ta bulaiwa, litupu za bona li ta hohololwa ki linja, li ta ciwa ki linyunywani, mi libatana li ka t'o ca se si siyezi. 
 Ni ta eza batu kaufela ba lifasi kuli ba ba sabe kabakala s'a ezize Manase mwan'a Ezekiasi mwa Jerusalema ha n'a li mulena mwa Juda.
“Ki mañi ya ka mi utwela butuku,
Mina batu mu ni hanile.
Mwa munzi ni munzi o mwa naha,
Basali ba mina ni ba ezize limbelwa
Mushemi wa musali ya sinyehezwi
Bupilo bwa ka bu tata! Kikabakalañi bo ma ha ba ni tisize mwa lifasi? Ni na ni ku omana ni ku zeka ni batu kaufela mwa naha. Ha ku na ye ni kolotisize mali, mi, ni na, ha ni si ka kolota sika ku mutu. Nihakulicwalo ni kutiwa ki mutu mañi ni mañi. 
Muñ'a Bupilo, likuto za bona kaufela li ezahale, haiba ha ni si ka ku sebeleza hande, haiba ha ni si ka lapelela lila za ka ha ba ne ba li mwa butata, ba zielehile. 
Ha ku na ya ka loba sipi, sihulu sipi ye zwa kwa mutulo ye kopanyizwe ni kopa.
Mulena a ni bulelela, a li, “Ni ta lumela lila ku t'o nga liluwo ni bufumu bwa batu ba ka, ku ba utwisa butuku ka libi ze ba ezize mwa naha kamukana. 
Ni ta eza kuli ba belekele lila za bona mwa naha ye ba sa zibi, kakuli buhali bwa ka bu swana ni mulilo, mi u ta tuka kuya kuile.”
Cwale Jeremia a li, “Muñ'a Bupilo, wa utwisisa. U ni hupule, mi u ni tuse. Ni tuse ku kutiseza bumaswe ku ba ba ni nyandisa. U si ke wa ba ni pilu-telele kwa neku la bona kuli mane ba ni bulaye. U hupule kuli ki kabakala hao ha ni lwahakiwa. 
U bulezi ku na, mi na utwa manzwi kaufela. Ni wa hao, Muñ'a Bupilo, Mulimu ya Maata Kaufela, mi cwale manzwi a hao a kenyize tabo ni nyakalalo mwa pilu ya ka. 
Ha ni si ka sinya nako ya ka ni batu ba bañwi ni nze ni seha ni ku ikola bupilo. Kabakala musebezi o n'o ni file, ne ni inzi ni li nosi mi ne ni nyemile. 
Kiñi ha ni nyanda cwalo ka nako ni nako? Kiñi mañiba a ka h'a si na kalafo? Kiñi h'a sa foli. Kana u bata ku ni swabisa sina nukana ye si na mezi ka nako ya mbumbi, nji?”
Ku zeo Muñ'a Bupilo a alaba, a li, “Haiba u kuta, ni ta ku amuhela mwa musebezi wa ka hape. Ha u bulela ze na ni tuso, u sa yambutuki feela, u ta ba mupolofita wa ka hape! Batu ba ta kutela ku wena, kono wena u si ke wa ya ku bona. 
Kwa neku la batu ba, ni ta ku eza sina limota le li tiile la kopa. Ba ta ku lwanisa, kono ha ba na ku ku koma. Ni ta ba ni wena ku ku sileleza ni ku ku pilisa. 
Ni ta ku yangwela mwa mazoho a batu ba ba maswe, mi ni ku pilise kwa maata a batu ba libangoki. Ni bulezi, na, Muñ'a Bupilo.”
Muñ'a Bupilo a bulela ni na, a li, 
“U si ke wa nyala kamba ku ba ni bana mwa sibaka se si cwana. 
Ni ta ku bulelela se si ta ezahala kwa bana ba ba pepezwi mo ni kwa bashemi ba bona. 
Ba ta bulaiwa ki butuku bo bu maswe. Ha ku na mutu ya ka ba silisa, mi ha ba na ku pumbekwa. Ba ta ina sina mabunda a musutelo fafasi. Ba ta bulaiwa mwa ndwa, kamba ku bulaiwa ki tala, mi litupu za bona li ta ba lico za linyunywani ni libatana.
“U si ke wa kena mwa ndu mo ku na ni sililo. U si ke wa silisa ufi kamba ufi. Ha ni sa na ku ba tohonolofaza ka ku ba fa kozo, kamba ku ba bonisa lilato ni musa. Ni bulezi, na, Muñ'a Bupilo. 
Mwa naha mo, ku ta shwa bafumi ni babotana, kono ha ku na ya ta ba pumbeka kamba ku ba silisa. Ha ku na ya ka ikuta kamba ku ipeula, ili ku bonisa maswabi a hae. 
Ha ku na ya ka ca kamba ku nwa ni yo muñwi, ku mu omba-omba h'a shwezwi ki y'a lata. Ha ku na ya ka bonisa ku tomoha pilu, nihaili ku y'a shwezwi ki ndat'ahe kamba m'ahe.
“U si ke wa kena mwa ndu mo ku na ni mukiti. U si ke wa ina fafasi ku ca ni ku nwa ni bona. 
 Teeleza feela ku se ni ta bulela, na, Muñ'a Bupilo ya Maata Kaufela, Mulimu wa Isilaele. Ni ta kuzisa tabo ni nyakalalo ya bona hamoho ni manzwi a banyali ni banyaliwa mwa sibaka se. Batu ba mo ba ta pila ili kuli ba bone ze ha li ezahala.
“Ha u ka ba bulelela lika ze, ba ta ku buza kuli kiñi ha ni lelile ku ba utwisa butuku cwalo ka ku halifa. Ba ta ku buza mulatu o ba ezize ni sibi se ba foselize Muñ'a Bupilo, Mulimu wa bona. 
Cwale, u ba bulelele kuli Muñ'a Bupilo n'a ize, ‘Bo kukw'a mina ba ni tuhezi, mi ba il'o lapela ni ku sebeleza milimu i sili. Ba ni fulalezi, mi ha ba si ka utwa milao ya ka. 
Kono, haili mina, mu ezize maswe hahulu ku fita bo kukw'a mina. Kamukan'a mina mu na ni mahañi, mu maswe, mi ha mu ni utwi. 
Cwalehe, ni ta mi nepela kwand'a naha ye, mu ye mwa naha ye mu sa zibi mane ye n'e si ka zibwa ki bo kukw'a mina cwalo. Mi koo, mu ka y'o sebeleza milimu i sili musihali ni busihu, mi ha ni na ku mi bonisa musa.’
“Nako ya ta fo ku si ke kwa ba ni ya ka konka ka na, Muñ'a Bupilo ya pila, ya zwisize batu ba Isilaele mwa naha ya Egepita. 
Bakeñisacwalo, ba ta konka ka na, ba li, ‘Ka Muñ'a Bupilo ya pila ya zwisize batu ba Isilaele mwa naha ye kwa mutulo, ni mwa manaha a mañwi kaufela mo ne ni ba hasanyelize.’ Ni ta ba kutiseza mwa naha ya bona, naha ye ne ni file bo kukw'a bona. Ni bulezi, na, Muñ'a Bupilo.
“Ni ta biza mandui ba bañata ku t'o swala batu ba. Hape ni bize bazumi ku t'o ba zuma fa malundu ni malundunyana, mane ni mwa misima ye mwa macwe. Ni bulezi, na, Muñ'a Bupilo. 
Ni bona ze ba eza kamukana. Ha ku na se si patahala ku na. Libi za bona ha li banduki liito la ka. 
Ni ta ba lifisa habeli ka libi ni bumaswe bwa bona. Ba silafalize naha ya ka ka maswaniso a si na bupilo inge litupu. Ba se ba talize naha ye ni ba file ka milimu ya bona ya buhata.”
Muñ'a Bupilo, wa ni sileleza mi u ni fa maata. Wa ni tusa ka nako ya butata. Macaba a ka taha ku wena ku zwa kwa mafelelezo a lifasi, mi a li, “Bo kukw'a luna ne ba si na ni se sikana konji milimu ya buhata, ba si na se siñwi konji maswaniso feela. 
Kana mutu a ka eza milimu ya hae? Batili! Ha n'a ka i eza, n'e si ke ya ba milimu luli.”
“Cwalehe,” ku bulela Muñ'a Bupilo, “ni ta ba zibisa lwa pili ni lwa mafelelezo f'a kuma maata a ka. Ba ta ziba kuli ki na Muñ'a Bupilo.
Muñ'a Bupilo u li, “Batu ba Juda, sibi sa mina si ñozwi ka siñoliso sa sipi. Si cakuzwi fa lipilu za mina ka mushengela wa daimani, mi si betezwi mwa malulu a tutala twa mina. 
Bana ba mina ba hupula tutala ni misumo ye kenile ye n'e tomezwi mulimu wa musali Asherimi, mwatas'a likota kaufela ze sa tutulehi matali ni fahalimw'a malundu. 
Lila za mina li ta ina fa lilundu la ka. Li ta nga tutu ni bufumu bwa mina kabakala libi kamukana ze mu ezize mwa naha kaufela. 
Mu ta siya naha ye ni mi file. Mi ni ta eza kuli mu sebeleze lila za mina mwa naha ye mu sa zibi, kakuli buhali bwa ka bu swana ni mulilo mi u ka tuka kuya kuile.”
Muñ'a Bupilo u li,
U swana ni sicacani mwa naheñi,
“Kono ni ka tohonolofaza mutu
  U swana ni kota ye cezwi kwatuko
“Ki mañi ya ka utwisisa pilu
  Na, Muñ'a Bupilo,
Mutu ya fumana mali ka mukwa
Tempele ya luna i swana ni lubona
Muñ'a Bupilo ki sepo ya Isilaele.
Muñ'a Bupilo, u ni folise,
Batu ba li ku na,
Kono, Muñ'a Bupilo,
U si ke wa ni sabisa
Swabisa ba ba ni nyandisa,
Muñ'a Bupilo a li ku na, “Jeremia, zamaya, u y'o yema kwa Munyako wa Batu, ko ba kenela ni ko ba zwela malena ba Juda mwa hae. Ku zwa fo, u ye kwa minyako ye miñwi kaufela ya Jerusalema. 
Bulelela malena ni batu ba Juda kamukana, ni mañi ni mañi ya pila mwa Jerusalema, mi a kenela ku yona minyako ye, kuli ba teeleze ku se ni bulela. 
 U ba bulelele kuli haiba ba lata ku pila, ba si ke ba lwala mulwalo ufi kamba ufi ka la Pumulo. Ba si ke ba kena mwa minyako ya Jerusalema ba nze ba lwezi ka la Pumulo. 
 Ba si ke ba zwa mwa mandu a bona ba nze ba lwezi ka la Pumulo. Ba si ke ba sebeza ka la Pumulo. Ba swanezi ku li buluka ili lizazi le li kenile, sina mo ne ni laelezi bo kukw'a bona. 
Bo kukw'a bona ha ba si ka ni utwa, kamba ku isa pilu ku zona. Kono ba ba ni mahañi, mi ha ba si ka ni utwa kamba ku ituta ku na.
“Bulelela batu ba, kuli ba swanezi ku ni utwa ka ku tala. Ba si ke ba lwala mulwalo ufi ni ufi ha ba kena mwa minyako ya munzi ka la Pumulo. Ba swanezi ku buluka la Pumulo kakuli ki lizazi le li kenile, mi ku lona ba si ke ba sebeza ni hanyinyani. 
Cwale malen'a bona ni bana ba malena ba ta kena mwa minyako ya Jerusalema, mi ba be ni maata a bulena a swana ni a Davida. Hamoho ni batu ba Juda ni ba Jerusalema, ba ta zamaya ka likoloi ni ka lipizi, mi munzi wa Jerusalema kamita u ka na u tezi batu. 
Batu ba ta zwa mwa minzi ya Juda ni mwa tundiana to tu fakaufi ni Jerusalema. Ba ta zwa mwa naha ya Benjamine. Ba ta zwa kwatas'a malundunyana, ni kwa malundu ni kwa Negeve. Ba ta tisa mwa Tempele ya ka limpo za ku cisa ni litabelo ni limpo za nubu ni insense, hamohocwalo ni limpo za buitumelo. 
Kono ba swanezi ku ni utwa. Ba swanezi ku buluka la Pumulo kakuli ki lizazi le li kenile, mi ba si ke ba kena mwa minyako ya Jerusalema, ba lwezi milwalo ka lona lizazi leo. Haiba ba eza cwalo, ni ta tumbeka mulilo fa minyako ya Jerusalema. Mulilo u ta cisa mandu a bulena a mwa Jerusalema, mi ha ku na ya ka kona ku u tima.”
Muñ'a Bupilo a li ku na, 
“Zamaya kwa ndu ya mubupi wa lipiza, mi kwateñi ni ka y'o ku bulelela se ni bata.” 
Cwale na ya kwateñi, mi na y'o bona mubupi a nz'a sebeza fa sibupelo sa hae. 
Fo i sinyehela piza y'a bupa kaufela, n'a nga-nga lizupa leo, mi n'a bupa fateñi nto i sili.
Cwale Muñ'a Bupilo a li ku na, 
“Kana ha ni koni ku eza kwa batu ba Isilaele s'a ezize mubupi ka lizupa, nji? Mina batu, mu mwa mazoho a ka sina lizupa ha li li mwa mazoho a mubupi. Ni bulezi, na, Muñ'a Bupilo. 
Na kona ku bulela kuli, ka nako ifi kamba ifi, ni ta kumula, ku loba ni ku sinya mubuso kamba sicaba se siñwi. 
Haiba sona sicaba seo si tuhela bumaswe bwa sona, fo, ni ta tuhela muhupulo wa ka, ka se ne ni hupuzi ku si eza. 
Kwa neku le liñwi, na kona ku bulela kuli ni ka cala kamba ku hulisa mubuso kamba sicaba se siñwi. 
Haiba sona sicaba seo si eza bumaswe, fo, ni ka tuhela muhupulo wa ka, ka se ne ni ize ni ka si eza. 
Cwalehe, bulelela batu ba Juda ni ba ba yahile mwa Jerusalema kuli ni eza milelo ka bona, mi ni itukiseza ku ba utwisa butuku. U ba bulelele kuli ba tuhele ku pila bupilo bo bu maswe, ba fetule mikwa ni likezo za bona. 
Ba ta alaba kuli, ‘Batili! Se lu ka ezeza cwalo kiñi? Lu ta ba ni mahañi, ni ku eza bumaswe kaufela ka mo lu latela ki peto.’
“Cwalehe, na, Muñ'a Bupilo, ni li,
Kana mbundu ye kangezi
Kono batu ba ka ba ni libezi.
Naha ye, ba i ezize nto ye sabisa,
Ni ta hasanya batu ba ka
Cwale batu ba li, “A lu bateñi se lu ka eza ka Jeremia! Ku ta na ku ba ni baprisita ba ba lu luta, batu ba ba talifile ku lu eleza, ni bapolofita ba ba ka bulela linzwi la Mulimu. A lu mu bupeleñi taba, mi lu si ke lwa teeleza ku s'a bulela.”
Jeremia kiha s'a lapela, a li, “Muñ'a Bupilo, utwa se ni bulela, mi u teeleze mo ba ni bulelela lila za ka. 
Kana bumaswe bu ka ba tifo ya bunde, naa? Ni buza cwalo kakuli ba ni yepezi musima kuli ni wele mwateñi. Hupula mo ni tezi ku wena, ni ku t'o bulela ka bona kuli u si ke wa ba halifela. 
Kono cwale, Muñ'a Bupilo, tuhela bana ba bona ba bulaiwe ki tala. U ba lisele ba bulaiwe mwa ndwa. Basali ba sinyehelwe ki banna ba bona, ba bulaiwe ki matuku. Ba shwelwe ki bana ba bona, mi batangana ba shwe mwa ndwa ni bona. 
U lume batu ba bañata ku t'o ba amuha mandu a bona ba si ka lemuswa. Ba liliswe ki sabo. Ba ni yepezi musima kuli ni wele mwateñi, mi ba ni beezi liteo kuli ba ni swase. 
Kono, Muñ'a Bupilo, wa ziba mo ba lelela ku ni bulaya kaufela. U si ke wa swalela bumaswe bwa bona. U si ke wa takula sibi sa bona. U ba wiseze fafasi ka ku ba koma, mi u eze cwalo ha u sa nyemile.”
Muñ'a Bupilo a ni bulelela kuli ni y'o leka piza ya lizupa. A ni bulelela kuli ni ye ni ba bañwi kwa bahulu ba sicaba ni kwa baprisita ba bahulu. 
 Lu zwe hanyinyani mwa Munyako wa kwa Upa kwa Musindi wa Hinomu. Kwateñi ne ni lukela ku y'o bulela litaba z'a n'a ni laezi Muñ'a Bupilo. 
Muñ'a Bupilo a ni bulelela kuli ni bulele cwana, ni li, “Mu teeleze, malena ba Juda ni batu ba mwa Jerusalema, ku ze ni ta bulela, na, Muñ'a Bupilo ya Maata Kaufela, Mulimu wa Isilaele. Ni ta tisa ziezi mwa sibaka se kuli lizebe za mañi ni mañi ya ta i utwa li huwe. 
Ni ta eza cwalo kakuli batu ba ni tuhezi. Ba silafalize sibaka se ka ku ezeza mwateñi milimu i sili litabelo, ili milimu yeo bona, nihaili bo kukw'a bona, kamba malena ba Juda ha ba si ka ziba se siñwi ka yona. Ba talize sibaka se ka mali a batu ba ba ne ba si na mulatu. 
 Ba yahezi Baale tutala ili kuli ba cise bana ba bona mwa mulilo ku eza litabelo. Taba yeo ha i si ka kena mwa muhupulo wa ka ku ba laela kuli ba cise bana ba bona ku eza litabelo. 
Cwalehe, na, Muñ'a Bupilo, ni li, ‘Nako i ka taha fo naha ye i si ke ya bizwa Tofeti kamba Musindi wa Hinomu. Bakeñisacwalo i ta zibahala ka libizo la Musindi wa Pulao. 
Hona mwa sibaka mo ni ta sinya milelo kamukana ya batu ba Juda ni Jerusalema. Ni ta eza kuli lila za bona li tabe fahalimw'a bona, mi li ba bulaye mwa ndwa. Litupu za bona ni ka li fa linyunywani ni libatana kuli li be sico sa zona. 
Ni ta tisa ku sinyeha ko ku maswe fa munzi wo kuli mañi ni mañi ya fita a komoke ni ku mbwetuka ka ze ezahezi ku ona kaufela. 
Ni ta eza batu ba ba pila mwateñi kuli ba ce nama ya bana ba bona. Ba ta ca balikani ba bona, ka ñalelwa ye tuna, lila za bona ha li se li ambekile munzi ni ku lika ku ba bulaya.’ ”
Cwale Muñ'a Bupilo a ni bulelela kuli ni tube piza fapil'a batu ba ba ne ba ile ni na. 
Ni ba bulelele kuli Muñ'a Bupilo ya Maata Kaufela u ize, “Ni ta pyata batu ba, ni munzi wo, ka mukwa o swana ni o' tubile piza ya lizupa ka ona kuli i si ke ya ngungatekwa hape. Batu ba ka pumbeka bafu ba bona mane ni mwa Tofeti kakuli ha ku na ku ba ni sibaka si sili mo ba ka pumbekiwa. 
Ki mona mo ni ta ezeza munzi wo ni ba ba yahile ku ona. Ni ta u likanya ni Tofeti. Ni bulezi, na, Muñ'a Bupilo. 
Mandu a Jerusalema, mandu a malena ba Juda, mane ni zona lituwa za mandu fo ne ku cisezwanga insense kwa linaleli, ni fo ne ku selelwanga milimu i sili limpo za ku nwa, li ta ba ni masila sina Tofeti.”
Cwale na zwa kwa Tofeti, kw'a n'a ni lumile Muñ'a Bupilo, ku y'o talusa muhupulo wa hae. Na ya, mi na y'o yema mwa lapa la Tempele, na bulelela batu kamukana. 
Na ba bulelela kuli Muñ'a Bupilo ya Maata Kaufela, Mulimu wa Isilaele, n'a ize, “Ni ka tuha ni nata munzi wo, ni minzi ye fakaufi kaufela, sina ha ne ni ize ni ka i nata, kakuli mu na ni mahañi, mi ha mu teelezi se ni bulela.”
Pashuri, mwan'a Imere, n'a li muprisita ni nduna ye tuna mwa Tempele. A utwa mupolofita Jeremia h'a bulela litaba zeo. 
Cwale Pashuri a natisa Jeremia, mi a mu beyisa mwa mawenge kwa Munyako wa Benjamine o ya mwa Tempele. 
Habusa, Pashuri ha s'a mu lukuluzi mwa mawenge, Jeremia a li ku yena, “Muñ'a Bupilo h'a si ka ku beya libizo la Pashuri. Libizo l'a ku file ki Sabo ya kai ni kai. 
Muñ'a Bupilo, yena kasibili, u ize, ‘Ni ta ku eza ya isabisa ili wena ni balikani ba hao, mi u ta ba bona, kaufela bona, ba bulaiwa ka lisabule za lila za bona. Ni ka tuha ni beya batu ba Juda kamukana mwa maata a mulena wa Babilona. Ba bañwi u ta ba nga ili lihapiwa, a ba ise kwa Babilona, mi ba bañwi a ba bulaye. 
Ni ta tuhela lila za bona ba ikungele bufumu bwa munzi wo, mi ba hape liluwo ni tutu ya ona kaufela nihaili lipulukelo za malena ba Juda, mi ba ise lika kamukana kwa Babilona. 
Haili ka wena, Pashuri, wena ni lubasi lwa hao kaufela mu ta swalwa, mu isiwe kwa Babilona. U ta y'o shwela koo, mi u pumbekiwe kwateñi, hamoho ni balikani ba hao b'o bulelezi buhata bo.’ ”
Muñ'a Bupilo, u ni konile,
Fo ni bulelela kaufela,
Kono ha ni li,
Ni utwa ba bañata
Kono wena, Muñ'a Bupilo,
Kono, Muñ'a Bupilo
Mu opelele Muñ'a Bupilo!
  Li kutiwe lizazi
A kutiwe mutu ya n'a tabisize
Ike a ka swana ni minzi yeo
N'a kabe a ni bulaile
Ne ni pepezwiñi?
Mulena Zedekia a luma Pashuri mwan'a Malikia ni muprisita Zefania mwan'a Maaseya, kuli ba ye ku Jeremia, ba y'o li, 
 “Muñ'a ka, u lu bulelele ku Muñ'a Bupilo, kakuli Nebukadenezare, mulena wa Babilona, wa lu lwanisa. Mwendi Muñ'a Bupilo a ka lu ezeza makazo ye ñwi, mi a hapeleze Nebukadenezare ku kuta.”
Cwale Muñ'a Bupilo a bulela ku Jeremia, mi ni yena Jeremia a taluseza batu ba ba ne ba lumilwe ku yena. 
Ba na ni ku y'o bulelela Zedekia kuli Muñ'a Bupilo, Mulimu wa Isilaele, u ize, “Ni ta leleka masole, b'a sebelisa Zedekia ku lwanisa mulena wa Babilona, ni mpi ya hae ye potolohile lukwakwa lwa munzi. Mi ni ta kubukanya lilwaniso za bona mwahal'a munzi. 
Na kasibili, ki na ya ka lwana ni mina ka maata a ka kaufela, ni ka bunyemi, ni buhali bwa ka kamukana. 
Ni ta bulaya mañi ni mañi ya pila mwa munzi mo. Batu ni lifolofolo cwalo li ta bulaiwa ki butuku bo bu maswe. 
Haili ka Mulena Zedekia wa Juda, manduna ba hae, ni batu ba ba ka banduka mwa ndwa, tala ni matuku, ni ta ba lisela ba hapiwe ki Mulena Nebukadenezare ni lila za bona, ba ba bata ku ba bulaya. Nebukadenezare u ta ba bulaya. H'a na ku siya nihaili a li muñwi. H'a na ku ba ni sishemo kamba makeke ku mañi ni mañi wa bona. Ni bulezi, na, Muñ'a Bupilo.”
Cwale Muñ'a Bupilo a bulelela Jeremia kuli a taluseze batu, a li, “Mu teeleze! Na, Muñ'a Bupilo, ni li, ‘Mu iketele mwa linzila ze peli ze, ili ye isa kwa bupilo ni ye isa kwa lifu. 
Ufi ni ufi ya ka ina mwa hae u ta bulaiwa ki ndwa, tala kamba butuku. Kono ufi ni ufi ya ka y'o koza kwa Mababilona, ba ba se ba tuha ba lwanisa munzi hona cwale fa, h'a na ku bulaiwa. U ta banduka ni bupilo bwa hae. 
Ni se ni itukiselize kuli ni si ke na siya munzi wo, kono ni u sinye. U ta fiwa mulena wa Babilona, mi yena u ta u cisa, lotee. Ni bulezi, na, Muñ'a Bupilo.’ ”
“Jeremia, bulelela ba ndu ya bulena bwa Juda, kuli ba utwe se ni bulezi, na, Muñ'a Bupilo. 
Baikulu ba Mulena Davida, a mu utwe se si bulezwi ki na, Muñ'a Bupilo. Ni ize, ‘Mu bone kuli likatulo ze lukile za ezahala ka zazi ni zazi. Mu sileleze mutu ku ya mu puma. Haiba mu sa ezi cwalo, lika ze maswe ze mu eza li ka tahisa kuli buhali bwa ka bu tuke sina mulilo o sa konwi ku timiwa.’ 
Wena Jerusalema, u inzi kwahalimw'a misindi, sina licwe le litelele mwa libala. Kono, na, Muñ'a Bupilo, ni ta ku lwanisa. U li, ‘Ha ku na ya ka ni lwanisa kamba ku loba makwakwa a ka.’ 
Kono, na, Muñ'a Bupilo, ni ta ku utwisa butuku ka z'o ezize. Ni ka cisa mandu a hao a bulena, mi mulilo u ta cisa lika kamukana ze fakaufi ni ona. Ni bulezi, na, Muñ'a Bupilo.”
Muñ'a Bupilo a ni bulelela kuli ni ye kwa ndu ya bulena ni ku ba zibisa taba ye. 
U li, “Mulena wa Juda, muikulu wa Davida, manduna ni batu ba Jerusalema a mu utwe se ni bulela. 
Na, Muñ'a Bupilo, ni mi bulelela kuli mu eze ze nde ze lukile. Mu sileleze mutu ya pumiwa ku ya mu puma. Mu si ke mwa eza maswe kamba ku nyandisa bazwahule, lindiala, kamba limbelwa. Mu si ke mwa bulaela batu ba ba si na mulatu mwa sibaka se si kenile se. 
Luli ha mu ka eza mo ni mi laelezi, fohe ba lusika lwa Davida ba ka zwelapili ku ba malena. Mi bona, hamoho ni manduna ni batu ba bona, ba ta na ba fita ka likoloi ni ka lipizi mwa minyako ya sibaka sa bulena. 
 Kono ha mu sa utwi manzwi a ka, cwale na kasibili, na mi konka kuli sona sibaka se si ka shandauka. Ni bulezi, na, Muñ'a Bupilo.
“Mandu a Juda a bulena ki a mande ku na, sina naha ya Giliadi ni Lilundu la Lebanoni, kono ni ta a eza matota, ili sibaka mo ku sa pili mutu. 
Ni lumela batu ku t'o a sinya. Kaufel'a bona ba ka taha ni lilepe za bona, ba t'o pumaka misumo ye minde ya ona ya likota za sidare, mi ba li nepele mwa mulilo.
“Mwamulaho, ku ta na ku fita bazwahule ba bañata ba buzana, ba li, ‘Kiñi, na, Muñ'a Bupilo ha ni ezize nto ye cwalo kwa munzi-tuna wo.’ 
Cwale ba ka alaba kuli ki kabakala kuli mu tuhezi bulikani bwa mina ni na, Muñ'a Bupilo, Mulimu wa mina, mi mu lapezi ni ku sebeleza milimu i sili.”
Batu ba Juda, mu si ke mwa lilela
  Muñ'a Bupilo a bulela ka Shalume mwan'a Josiasi, ya n'a yolile ndat'ahe ku ba mulena wa Juda, a li, “Shalume u zwile mo, mi h'a sa tola a kuta. 
U ta y'o shwela mwa naha mo ba mu isize, mi h'a sa na ku bona naha ye hape.”
Bumai ki bwa mutu ya yaha ndu
Bumai ki bwa mutu ya li,
Kana bulena bwa hao bu ta ekezwa
Babotana n'a ba atula ka niti
Kono wena, u hupula feela litakazo
  Cwalehe, Muñ'a Bupilo u bulela
Ka likute le li lukela puluko
Batu ba mwa Jerusalema,
Mulena u bulezi ni mina
Baeteleli ba mina ba ta fefulwa
Mu inzi mu iketile mwa likota
  Muñ'a Bupilo a li ku Konia mwan'a Jojakimi, mulena wa Juda, “Kana na, Mulimu ya pila, niha n'o ka ba lisale la ku swanisa la kwa munwana wa lizoho la ka la silyo, ne ni ka ku comola. 
Ne ni ka ku isa ku ba ba bata ku ku bulaya, ili bona batu b'o saba. Ne ni ka ku fa Mulena Nebukadenezare wa kwa Babilona ni masole ba hae. 
Ni ka tuha ni ku nepela, wena ni m'aho, mwa naha i sili, mo mu si ka pepelwa, mi mu ka y'o shwela kwateñi bubeli bwa mina. 
Ha mu sa na ku kutela mwa naha ye mu lakaza ku bona.”
Jeremia a li, “Kikuli Konia u swana ni piza ye tubehile, ye latilwe, ye si na ya i bata, naa? Kikabakalañi, yena ni bana ba hae ha ba ngiwa ni ku y'o nepelwa mwa naha ye ba sa zibi?
“Mawee, naha, naha, naha!
‘Mutu yo u atulezwi
Katulo ya Muñ'a Bupilo i ta ba ye maswe kwa babusi ba ba lumelela batu ba hae ku bulaiwa ni ku hasanyiwa. 
Se, ki sona s'a bulela Muñ'a Bupilo, Mulimu wa Isilaele, ka babusi ba ba ne ba lukela ku babalela batu ba hae, u li, “Mu hasanyize batu ba ka, mi mu ba isize kwahule. Ha mu si ka ba babalela. Cwale, ni ta mi utwisa butuku ka bumaswe bo mu ezize. Ni bulezi, na, Muñ'a Bupilo. 
Ni ta kopanya batu ba ka ba ba siyezi mwa manaha mo ni ba hasanyelize, mi ni ta ba kutiseza mwa naha ya habo bona. Ba ta ba ni bana ba bañata, mi palo ya bona i ate. 
Ni ta ba fa babusi ba ba ta ba babalela. Ha ba sa tola ba saba kamba ku sabiswa, mi ha ku na ku lateha nihaili a li muñwi ku bona. Ni bulezi, na, Muñ'a Bupilo.”
  Muñ'a Bupilo u li, “Kaniti luli nako ya taha fo ni ka ketela muikulu ya lukile wa Davida ku ba mulena. Mulena yo u ta busa ka butali mi u ta eza ze nde ze lukile mwa naha kaufela. 
Ha s'a li mulena, batu ba Juda ba ta iketa, mi batu ba Isilaele ba ta pila ka kozo. Ba ta beya mulena yo libizo le li li, ‘Muñ'a Bupilo u lu pilisize.’
“Nako ya taha,” ku bulela Muñ'a Bupilo, “fo batu ba si ke ba konka ka na hape, ba li, ‘Ka Muñ'a Bupilo ya pila ya zwisize sicaba sa Isilaele mwa naha ya Egepita.’ 
Kono ba ta konka, ba li, ‘Ka Muñ'a Bupilo ya pila ya zwisize batu ba Isilaele mwa naha ye kwa mutulo, ni mwa manaha a mañwi mw'a n'a ba hasanyelize.’ Cwale ba ta ina mwa naha ya bona luli.”
Jeremia a li ka bapolofita,
Naha i tezi batu ba ba sa sepahali
Muñ'a Bupilo u li,
Linzila ze ba zamaya ku zona
Ni boni sibi sa bapolofita
  Kono ni boni bapolofita
“Cwalehe, na, Muñ'a Bupilo ya Maata Kaufela, ni bulela ka bapolofita ba Jerusalema kuli,
Muñ'a Bupilo ya Maata Kaufela u li kwa batu ba mwa Jerusalema, “Mu si ke mwa teeleza ze ba bulela bapolofita, kakuli ba mi fa lisepiso ze ñata za buhata. Ba mi bulelela ze ba ikupulezi, isiñi ze ni bulezi, na. 
Ba bulelela batu ba ba hana ku ni teeleza, ba li, ‘Za mina kaufela li ta konda.’ Mi ba bulelela ufi ni ufi ya hanyeza kuli h'a na ku tahelwa ki ziezi.”
Jeremia a li, “Ha ku na nihaili a li muñwi ku bona ya utwile kamba ku utwisisa manzwi a hae, nihaiba ku utwa kamba ku isa pilu ku z'a bulezi Muñ'a Bupilo. 
Buhali bwa hae ki liñungwa. Ki moya o ka t'o nata fa litoho za ba ba maswe. 
Ha bu na ku fela, konji ha s'a felize ku eza z'a n'a lelile kaufela. Mwa mazazi a taha batu ba hae ba ta utwisisa hande zeo kamukana.”
Muñ'a Bupilo u ize, “Ha ni si ka luma bapolofita bao, kono nihakulicwalo ba ikezi kwa sicaba ka lubilo. Ha ni na se ni ba bulelezi, kono nihakulicwalo ba bulezi ka libizo la ka. 
Kamba ba zibile likunutu za mihupulo ya ka, fohe, ne ba ka bulelela batu manzwi a ka, mi ne ba ka ba tuhelisa bupilo bo bu maswe bo ba pila ni lika ze maswe ze ba eza.
“Na, ni Mulimu ya inzi kai ni kai, isiñi mwa sibaka si li siñwi feela. Ni bulezi, na, Muñ'a Bupilo. 
 Ha ku na ya ka ipata ko ni si ke na mu bona. Kikuli ha mu zibi kuli ni inzi kai ni kai mwa lihalimu ni mwa lifasi, nji? 
Ni ziba ze ba bulezi bapolofita bao ba ba bulela buhata ka libizo la ka, mi ba bulela kuli ki na ya ba file litaba zeo mwa litolo za bona. 
Bapolofita ba, ba ta nga nako ye kuma kai ba nze ba kelusa batu ba ka, ka buhata bo ba ikupulezi? 
Ba hupula kuli litolo ze ba italusezanga li ta eza batu ba ka kuli ba ni libale, sina mo ne ba ni libalezi bo ndat'a bona, mi ba yembulukela ku Baale. 
Mupolofita ya kile a ba ni tolo, a bulele feela kuli ki tolo. Kono haili mupolofita ya utwile linzwi la ka, a li bulelele batu ka ku sepahale. Bunde bwa muuku ki bufi ha bu ka likanyiwa ni mabele? 
Linzwi la ka li swana ni mulilo, ni sikoma se si tuba macwe ku a eza makoto-koto. Ni bulezi, na, Muñ'a Bupilo. 
Ni lwanisa bapolofita ba ba nga manzwi a ba bañwi, mi ba a bulela inge ki a ka. 
Hape ni sa lwanisa cwalo bapolofita ba ba bulela manzwi a bona, mi ba talusa kuli a zwa ku na. 
Mu utwe se ni bulela, na, Muñ'a Bupilo! Ni lwanisa bapolofita ba ba bulela litolo za bona ze tezi buhata. Ba bulela litolo ze, ili ku kelusa batu ba ka, ka buhata ni muipo wa bona. Ha ni si ka ba luma kamba ku ba laela kuli ba ye, mi ha ba na se ba tusa batu ka sona ni hanyinyani. Ni bulezi, na, Muñ'a Bupilo.”
“Jeremia, haiba yo muñwi kwa batu ba ka, kamba kwa bapolofita, kamba baprisita a ka ku buza, a li, ‘Yela Jeremia! Manzwi a swabisa a zwa ku Muñ'a Bupilo kacenu ki afi?’ wena u ta alaba, u li, ‘Manzwi afi a swabisa? Manzwi a swabisa ki mina kakuli Muñ'a Bupilo u mi nepezi kwahule!’ 
Haiba mupolofita kamba muprisita, kamba yo muñwi wa batu ba, a ka eza lishea, a li, ‘Manzwi a swabisa a zwa ku Muñ'a Bupilo kacenu,’ yena yo ni lubasi lwa hae ni ta ba utwisa butuku. 
Bakeñisacwalo yo muñwi ni yo muñwi u lukela ku buza mulikan'a hae ni banabahabo, a li, ‘Kalabo y'a file Muñ'a Bupilo kanti ki ifi, mi hape u izeñi?’ 
Cwale ba si ke ba bulela manzwi a li, ‘Manzwi a swabisa a Muñ'a Bupilo’ kakuli haiba mutu a ka bulela cwalo, ni ta eza manzwi a ka kuli a be maswabi luli ku yena. Batu ba minulezi manzwi a Mulimu wa bona, Mulimu ya pila, Muñ'a Bupilo ya Maata Kaufela. 
Jeremia, u buze bapolofita, u li, ‘Kanti Muñ'a Bupilo u mi alabile cwañi, mi hape u izeñi?’ 
Mi haiba ba li, ‘Manzwi a Muñ'a Bupilo a swabisa,’ fohe, u ba zibise patalaza kuli ba itusisize ona manzwi a, niha ni ize ba si ke ba eza cwalo. 
Kabakaleo ni ta ba zwisa ni ku ba latela kwahule hamohocwalo ni munzi o ne ni file bo kukw'a bona. 
Ni ta eza kuli ba shwaulwe ni ku swabiswa ko ku sa feli, ko ku si ke kwa libalwa.”
  Muñ'a Bupilo a ni supeza lizuma ze peli za lifeiga ze tomilwe fapil'a Tempele. Fo, n'e s'e li mwamulaho a ku hapiwa kwa Jekonia, mwan'a Jojakimi, mulena wa Juda. N'a hapilwe ki Nebukadenezare wa kwa Babilona ya n'a mu isize kwa Babilona hamohocwalo ni manduna ba Juda, ni likwala za misebezi ya ku beta ni ku tula ba mwa Jerusalema. 
Sizuma sa pili ne si tezi lifeiga ze nde, ze ne kalile ku buzwa, mi sa bubeli ne si tezi lifeiga ze maswe hahulu, ze sa ciwi. 
Cwale Muñ'a Bupilo kiha s'a li ku na, “Jeremia, u bona sika mañi?”
Cwale Muñ'a Bupilo a li ku na, 
“Na, Muñ'a Bupilo, Mulimu wa Isilaele, ni hupula kuli batu ba ba ne ba isizwe kwa Babilona ba swana ni lifeiga ze nde zeo, mi ni ta ba eza hande. 
Ni ta ba tokomela, mi ni ba kutiseze mwa naha mo. Ni ta ba zwisezapili, isiñi ku ba kutiseza mwamulaho. Ni ta ba toma isiñi ku ba yepulula. 
Ni ta ba fa takazo ya ku ziba kuli ki na Muñ'a Bupilo. Cwale ba ta ba batu ba ka, ni na, ni be Mulimu wa bona, kakuli ba ta kutela ku na ku lipilu za bona kaufela.
“Haili ka Mulena Zedekia wa Juda, baelezi ba hae ni batu ba mwa Jerusalema kamukana ba ba siyezi mwa naha mo, kamba ku tutela mwa Egepita, na, Muñ'a Bupilo, ni ta ba nga kaufel'a bona ka mukwa o swana ni lifeiga ze maswe zani ze sa ciwi. 
Ni ta ba tiseza ziezi ye ka sabisa macaba a lifasi kaufela. Batu ba ka ba sheununa, ba eze lishea ka bona, ba ba eze likuba, mi ba sebelise libizo la bona inge sikuto kai ni kai ko ni ta ba hasanyeza. 
Ni ka tisa ndwa, tala ni matuku fahalimw'a bona, mane ku be ku tokwe nihaili a li muñwi ya ka siyala mwa naha ye ne ni file bo kukw'a bona ni bona cwalo.”
  Mwa silimo sa bune sa Jojakimi mwan'a Josiasi a nz'a li mulena wa Juda, Jeremia a utwa linzwi la Muñ'a Bupilo bakeñisa batu kamukana ba Juda. Se, n'e li sona silimo sa pili sa puso ya Nebukadenezare mulena wa Babilona. 
Mupolofita Jeremia a bulelela batu kamukana ba Juda ni bona kaufela ba ba ne ba pila mwa Jerusalema, a li, 
“Ku kala ka mwaha wa bulishumi ka ze talu wa Josiasi mwan'a Amoni ha n'a li mulena wa Juda, ku t'o fita ku la kacenu le, ku se ku felile lilimo ze mashumi a mabeli ka ze talu f'a kalezi Muñ'a Bupilo ku bulela ni na, mi ne ni nze ni mi taluseza z'a n'a bulela. Kono ha mu si ka isa pilu ku zona. 
Ne mu hana ku utwa kamba ku isa pilu ku Muñ'a Bupilo niha n'a nz'a mi lumelelanga batanga ba hae, bona bapolofita. 
Ba mi bulelezi kuli mu tuhele mikwa ye maswe ye mu pila ka yona ni lika ze maswe ze mu eza, kuli mu pile mwa naha y'a mi file Muñ'a Bupilo, mina ni bo kukw'a mina, ili liluwo la mina la kamita. 
Ba mi bulelezi kuli mu si ke mwa lapela kamba ku sebeleza milimu i sili, mi mu si ke mwa nyemisa Muñ'a Bupilo ka ku sebeleza maswaniso e mu ezize. Kambe ne mu utwile Muñ'a Bupilo kambe n'a si ke a mi utwisa butuku. 
Kono yena Muñ'a Bupilo kasibili u li mwa hana ku mu utwa. Bakeñisacwalo, mu mu nyemisize ka maswaniso a mina, mi mu ipatezi ili mina ku utwiswa butuku ki yena.
“Cwalehe, kakuli mu palezwi ku utwa manzwi a hae, Muñ'a Bupilo ya Maata Kaufela u li, 
‘Ni ka lumela batu ba kwa mutulo kamukana ni yena mutang'a ka, Mulena Nebukadenezare wa kwa Babilona. Ni ka tisa macaba kamukana ku t'o lwanisa sicaba se, ni ba ba yahile mwateñi, hamoho ni macaba kaufela a bapani ni sona. Ni ta ba sinya, mane ba fele mbuu. Ku ta ba matota feela kuya kuile. I ta ba pono ye sabisa ni ye komokisa. Ni bulezi, na, Muñ'a Bupilo. 
 Ni ta kuzisa lilata la bona la mikiti ni tabo. Ni kuzise ni manzwi a banyali ni banyaliwa, mane ni mulumo wa macwe a sila mabele, mi ni ta tima lilampi za bona. 
 Naha ye kamukana i ta siyala ili matota, mi i ta ba pono ye komokisa. Macaba a kamukana a ta koza ku mulena wa Babilona lilimo ze mashumi a supile. 
Mwamulaho a zeo, ni ta nata mulena wa Babilona ni sicaba sa hae ka sibi sa bona. Ni ta sinya naha ya bona, mi i siyale ili matota kuya kuile. Ni bulezi, na, Muñ'a Bupilo. 
Ni ta utwisa sicaba seo butuku ka mo ni si fumbelezi kaufela, ka manzwi kamukana a ñozwi mwa buka ye, ili manzwi a bulezwi ki Jeremia bakeñisa macaba ao kamukana. 
Macaba a mañata ni malena ba ba tumile ba ta ba eza batanga, mi ni ta ba kutiseza bumaswe ka se ba ezize.’ ”
Muñ'a Bupilo, Mulimu wa Isilaele, u ni bulelezi, u ize, “Ki ye komoki ya waine ye tezi buhali bwa ka. U i nge, mi u y'o nwisa macaba kaufela ko ni ka ku luma. 
Ha ba ka i nwa, ba ka tantalika, mi ba felelwe ki mihupulo kabakala ndwa ye ni ba lumelela.”
Cwale na nga komoki mwa lizoho la Muñ'a Bupilo, mi na nwisa macaba kaufela kw'a n'a ni lumile. 
Jerusalema, ni minzi kamukana ya Juda, hamohocwalo ni malena ni manduna ba yona ba i nwiswa. Minzi yeo ya fetuha matota ni pono ye komokisa, ye sabisa, mi cwale batu ba sebelisa mabizo a yona inge sikuto. Ki ona mo ku inezi ni kacenu.
Ki wo mukoloko wa ba bañwi ba ba nwile mwa komoki.
Ki Maegepita kamukana,
Ki batu kamukana ba Edomo, Moabi ni Amoni.
Ki malena kaufela ba Tire ni Sidoni,
Ki minzi ya Dedani, Tema ni Buzi
Ki malena ba Arabia kamukana
Ki malena ba mwa Zimeri,
Ki malena kaufela ba kwa mutulo,
Cwale Muñ'a Bupilo a li ku na, “U bulelele batu kuli na, Muñ'a Bupilo ya Maata Kaufela, Mulimu wa Isilaele, ni ba laela ku i nwa ku fitela ba koliwa ni ku taza, ku fitela mane ba wele fafasi, mi ba palelwe ku zuha hape kabakala ndwa ye ni ba tiseza. 
Mi haiba ba hana ku amuhela komoki mwa lizoho la hao ni ku nwa, u ba bulelele kuli Muñ'a Bupilo ya Maata Kaufela u ize, ‘Ha ku na mukwa haisi kuli mu i nwe!’ 
Ni ta kalela musebezi wa ka wa ku sinya batu mwa munzi wa ka luli. Kana ba hupula kuli ba ka picuka ba si ka fumana mulatu, nji? Batili, ba ta utwisiswa butuku, kakuli ni ta lumela ndwa kwa batu kaufela ba ba mwa lifasi. Ni bulezi, na, Muñ'a Bupilo ya Maata Kaufela.
“Wena, Jeremia, u swanezi ku talusa ze ni bulezi kamukana. U swanezi ku bulelela batu ba, u li,
Mulumo u ta utwahala
Muñ'a Bupilo ya Maata Kaufela u li, ziezi i ka tahela macaba ka ku tatamana, mi liñungwa le lituna li ta zuha kwa mafelelezo a lifasi. 
Ka lona lizazi leo, litupu za ba ba bulailwe ki Muñ'a Bupilo li ta be li hasani ku zwa kwa makalelo a lifasi mane li y'o fita kwa mafelelezo a lona. Ha ku na nihaili a li muñwi ya ka ba lila. Litupu za bona ha li na ku ngiwa ni ku y'o pumbekwa. Li ta kubukana fafasi sina mabunda a musutelo.
Mu lile, mina bazamaisi, mu bokolole! Mu silise mi mu pitike mwa liluli. Nako i fitile ya kuli mu bulaiwe, mi mu ta tabiwa sina lipoho za lingu ze nde ka ku fitisisa. 
Baeteleli ba batu ha ba na mo ba ta bandukela. 
Utwa sililo sa bazamaisi. Ba sikauka ni ku liliswa ki ñalelwa, kakuli Muñ'a Bupilo u sinyize sicaba sa bona. 
Naha ya bona ya kozo u i siile ili matota kabakala buhali bo bu sabisa bwa Muñ'a Bupilo. 
Muñ'a Bupilo u siile batu ba hae sina tau ha i zwa mwa sicacani sa yona. Liziezi za ndwa ni buhali bo bu sabisa bwa Muñ'a Bupilo li fetuzi naha, ya ba lihalaupa.
Jojakimi a kena fa bulena. 
Mi Muñ'a Bupilo a bulelela Jeremia, a li, “Yema mwa lapa la Tempele, mi u bulelele batu ba ba zwa mwa minzi ya Juda ku t'o lapela kwanu bakeñisa litaba ze ni ku laezi kamukana. U si ke wa siya ni se sikana. 
Mwendi batu ba ka utwa mi ba tuhele mikwa ya bona ye maswe. Haiba ba eza cwalo, fohe ni ka lisela muhupulo wa ka wa ku ba sinya, o ne ni lelile ku ba tiseza, kabakala likezo za bona ze maswe.”
Muñ'a Bupilo a bulelela Jeremia ku y'o taluseza sicaba, a li, “Na, Muñ'a Bupilo, ni bulezi kuli mu swanezi ku ni utwa ka ku latelela litaelo ze ni mi file. 
Mu swanezi ku isa pilu kwa manzwi a batanga ba ka, bona bapolofita, be ni nze ni mi lumelela. Ha mu si ka utwa ze ba bulezi ni hanyinyani. 
 Haiba mu sa ezi lika zeo, ni ta eza kwa Tempele ye, se ni ezize kwa Shilo. Macaba kaufela a lifasi a ka sebelisa libizo la munzi wo sina sikuto.”
Baprisita, bapolofita ni batu kamukana ba utwa Jeremia h'a bulela litaba ze mwa Tempele. 
Jeremia a sa z'o feza feela ku bulela z'a n'a laezwi ki Muñ'a Bupilo kamukana, baprisita, bapolofita ni batu kaufela ba mu humalela ni ku huweleza, ba li, “Ka ze cwalo, u lukela ku bulaiwa wena! 
Kikabakalañi ha u bulezi, ka libizo la Muñ'a Bupilo, kuli Tempele ye i ka swana ni Shilo, kuli munzi wo u ta sinyiwa, ni kuli ha ku na mutu ya ka pila mwateñi?” Cwale batu ba t'o kubukana ku Jeremia hona mo mwa Tempele.
Baeteleli ba Juda ha ba utwa ze ezahlile, ba zwa mwa ndu ya bulena, mi ba y'o ina mwa libaka za bona kwa makenelo a Munyako o Munca wa Tempele. 
Cwale baprisita ni bapolofita ba li kwa baeteleli ni kwa batu, “Mutu yo u swanezi ku atulelwa lifu kakuli u bulezi maswe ka munzi wa luna. Mu ikutwezi yena ka lizebe za mina.”
Cwale Jeremia a li kwa baeteleli ni kwa batu, “Muñ'a Bupilo u ni lumile ku t'o bulela litaba kamukana ze mu utwile ni li bulela bakeñisa Tempele ni munzi wo. 
Mu swanezi ku cinca mikwa ye mu pila ka yona ni lika ze mu eza, mi mu utwe manzwi a Muñ'a Bupilo, Mulimu wa mina. Fo, ni yena u ta cinca milelo ya hae ya ku sinya, y'a n'a bulezi bakeñisa mina. 
Haili ka na, ni mwa maata a mina! Mu ni eze mo mu hupulela kaufela haiba mu bona kuli ku lukile. 
Kono mu be ni niti ka se. Haiba mu ni bulaya, mina ni batu ba munzi wo, mu ka ba ni mulatu wa ku bulaya mutu ya si ka fosa, kakuli ki Muñ'a Bupilo ya ni lumile ku t'o mi bulelela litaba ze kamukana.”
Cwale bazamaisi ba sicaba ni batu ba li kwa baprisita ni bapolofita, “Mutu yo a si ke a atulelwa lifu, kakuli u bulezi ku luna ka libizo la Muñ'a Bupilo, Mulimu wa luna.”
Mwamulaho a zeo bahulu ba bañwi ba yema, mi ba bulela kwa batu ba ba ne ba kubukani, ba li, 
 “Ezekiasi ha n'a li mulena wa Juda, mupolofita Mika wa mwa Morasheti a bulelela batu kamukana z'a n'a bulezi Muñ'a Bupilo ya Maata Kaufela, h'a ize,
Mulena Ezekiasi wa Juda ni batu ba hae ha ba si ka bulaya Mika. Kono Ezekiasi a saba Muñ'a Bupilo, mi a lika ku kutisana ni yena. Mi Muñ'a Bupilo a cinca munahano wa hae ka ziezi y'a n'a ize u ka ba tiseza yona. Cwale, fa, lu bata ku itiseza ziezi ye tuna ili luna.”
Ne ku na ni mutu yo muñwi hape, ya n'a bizwa Uria mwan'a Shemaya wa kwa Kiriati Jearimi, ya n'a bulezi ka libizo la Muñ'a Bupilo. A bulela ze lwanisa ona munzi wo ni sicaba sina mw'a n'a ezelize Jeremia. 
Mulena Jojakimi ni masole ba hae ni manduna ha ba y'o utwa z'a bulezi Uria, mulena a lika kuli a mu bulaye. Kono Uria a utwa. Cwale a toba kabakala sabo, mi a tulela mwa Egepita. 
Nihakulicwalo, Mulena Jojakimi a luma Elinatani mwan'a Akabori, ni batu ba bañwi, ku y'o nga Uria kwa Egepita. 
Ba kutisa Uria ku zwa mwa Egepita ku mu tisa ku Mulena Jojakimi, ya til'o mu bulaya. Situpu sa hae sa y'o nepelwa mwa mayumbelo a nyangela.
Ki kabakala Akikami mwan'a Shafani, ya n'a mu yemela, kuli Jeremia h'a si ka fiwa batu, ba mu bulaye.
  Zedekia mwan'a Josiasi a ba feela mulena wa Juda, Muñ'a Bupilo a bulela ni Jeremia. 
A mu bulelela kuli a ikezeze joko ka likwele ni ka likota ze shelana, mi a i beye mwa mulala wa hae. 
Cwale Muñ'a Bupilo a mu bulelela kuli a lumelele linzwi kwa malena ba Edomo, Moabi, Amoni, Tire ni Sidoni ka lindumeleti ba bona ba ba ne ba tile mwa Jerusalema ku t'o bona Mulena Zedekia. 
Muñ'a Bupilo ya Maata Kaufela, Mulimu wa Isilaele, a bulelela Jeremia ku laela lindumeleti ba kuli ba y'o zibisa malen'a bona z'a n'a bulezi Muñ'a Bupilo, ha n'a ize, 
“Na, ka maata a ka a matuna ni ka tata ya ka, ni ezize lifasi, batu, ni lifolofolo kamukana ze pila mwateñi. Na kona ku li fa mañi ni mañi ye ni keta. 
 Ki na ya beile macaba a kamukana kwatas'a mutang'a ka, Mulena Nebukadenezare wa kwa Babilona, mane ni ezize ni zona libatana kuli li mu belekele. 
Macaba kaufela a ta mu sebeleza, mi a ta sebeleza cwalo mwan'a hae ni muikulyaye, ku fitela nako ya ku wa kwa sicaba sa hae. Cwale sicaba sa hae si ta sebeleza macaba a mañwi a maata ni malena ba batuna.
“Kono haiba sicaba sifi ni sifi, kapa mubuso ufi ni ufi, u sa mu sebelezi ni ku ipeya kwatas'a mulao wa hae, fohe ni ta utwisa sicaba seo butuku ka ndwa, tala ni matuku, ku fitela ni fa Nebukadenezare zamaiso ye tezi fahalimw'a sona. Ni bulezi, na, Muñ'a Bupilo. 
Mu si ke mwa teeleza kwa bapolofita, kamba ku ufi ni ufi ya ka li u kona ku polofita ze sa taha, i ka ba ka litolo, kamba ka ku biza ba ba shwile, kapa ka mabibo. Kaufel'a bona ba mi bulelela kuli mu si ke mwa sebeleza mulena wa Babilona. 
Ba mi puma, mi ba bata kuli mu zwe mwa naha ya mina, ni mi lundulele kwahule, mi mu y'o fela ku shwa. 
Kono haiba sicaba si ipeya kwatas'a mulena wa Babilona, mi si mu sebeleza, fohe ni ta si tuhela, si ine mwa naha ya sona, ku i lima ni ku pila mwateñi. Ni bulezi, na, Muñ'a Bupilo.”
Jeremia a bulela taba ye swana ku Mulena Zedekia wa Juda, a li, “Mu koze ku mulena wa Babilona. Mu mu sebeleze yena ni batu ba hae, mi mu ta pila. 
Ki ka libaka lifi wena ni batu ba hao ha mu ka shwela mwa ndwa, ku bulaiwa ki tala kamba matuku? Se, ki sona s'a bulezi Muñ'a Bupilo kuli si ta ezahala kwa sicaba sifi kamba sifi se si sa sebelezi mulena wa Babilona. 
Mu si ke mwa teeleza kwa bapolofita ba ba mi hanisa ku sebeleza mulena wa Babilona. Ba mi puma feela. 
Yena Muñ'a Bupilo kasibili u bulezi kuli h'a si ka ba luma, mi ba mi bulelela buhata ka libizo la hae. Mi cwale, u ta mi leleka mi mu ta bulaiwa, mina ni bapolofita ba ba mi bulelela buhata bo.”
Jeremia kiha s'a bulelela baprisita ni batu z'a n'a bulezi Muñ'a Bupilo, ha n'a ize, “Mu si ke mwa teeleza bapolofita ba ba li bufumu bwa Tempele bu tuha bu tiswa ku zwa kwa Babilona. Ba mi puma. 
Mu si ke mwa ba teeleza! Mu sebeleze feela mulena wa Babilona, mi mu ta pila! Kikakabakalañi munzi wo ha u ta ba ku ba matota? 
Haiba ki bapolofita luli, mi ba na ni moya wa ka, a ba ni kupe, na, Muñ'a Bupilo ya Maata Kaufela, kuli ni si ke na lumelela bufumu bo bu siyezi mwa Jerusalema, mwa Tempele ni mwa mandu a bulena, ku isiwa kwa Babilona.”
Muñ'a Bupilo ya Maata Kaufela u bulela cwalo ka za misumo, sikotolo sa mezi, matomelo ni tutu ye ñwi ye siyezwi mwa muleneñi. 
Mulena Nebukadenezare ha n'a isa mwan'a Jojakimi, ili yena Jekonia mulena wa Juda, kwa Babilona hamohocwalo ni batu ba ba tumile ba mwa Juda ni Jerusalema, a li siya mwa Tempele.
“Mu utwe se ni bulela, na, Muñ'a Bupilo ya Maata Kaufela, Mulimu wa Isilaele, ka tutu ye siyezi mwa Jerusalema, mwa Tempele ni mwa ndu ya bulena. 
Li ta isiwa kwa Babilona, mi li y'o ina kwateñi ku fitela fo ni ka li hupulela. Cwale kihona ni ka li kutisa ku t'o li beya mwa sibaka se. Ni bulezi, na, Muñ'a Bupilo.”
  Ka sona silimo seo, mwa kweli ya buketalizoho ya mwaha wa bune wa puso ya Mulena Zedekia, mupolofita Hanania, mwan'a Azuri, wa mwa munzi wa Gibioni, a bulela ni Jeremia mwa Tempele. A bulelela Jeremia fapil'a baprisita ni batu. 
A mu bulelela kuli Muñ'a Bupilo ya Maata Kaufela, Mulimu wa Isilaele, n'a ize, “Ni se ni lobile maata a mulena wa Babilona. 
Mwahal'a lilimo ze peli ni ta kutiseza mwa sibaka se bufumu kaufela bw'a n'a ngile Mulena Nekadenezare mwa Tempele ku bu isa kwa Babilona. 
Ni ta kutisa ni Jekonia mwan'a Jojakimi, mulena wa Juda, hamohocwalo ni bahapiwa kamukana ba ba zwisizwe mo, mwa Juda, ku isiwa kwa Babilona. Ee, ni ta lobaka maata a mulena wa Babilona. Ni bulezi, na, Muñ'a Bupilo.”
Mupolofita Jeremia a bulela ku mupolofita Hanania fapil'a baprisita ni batu kaufela ba ba ne ba yemi mwa Tempele. 
A li, “Luli ni sepa cwalo! Ni sepa kuli Muñ'a Bupilo a ta eza cwalo. Ni sepa kuli z'o bulezi kamukana u ta li kondisa, mi a kutise bufumu kaufela bwa mwa Tempele, bo bu ile kwa Babilona, hamoho ni batu kamukana ba ba ne ba hapilwe. 
Kono u teeleze se ni ta ku bulelela wena ni batu kaufela. 
Bapolofita ba ba bulezi kale-kale, nako ya ka ni ya hao i si ka fita kale, ba polofitile ka ndwa, tala ni matuku kuli li ka tahela macaba a mañata ni mibuso ye na ni maata. 
Kono mupolofita ya polofita ka za kozo u talimwa feela kuli ki yena luli mupolofita ya lumilwe ki Muñ'a Bupilo, haiba z'a bulezi li ezahala.”
Cwale Hanania kiha s'a nga joko ya Jeremia mwa mulala wa hae, mi a i loba bubindi-bindi. 
Hanania a bulela fapil'a batu kamukana, a li, “Muñ'a Bupilo u bulezi kuli u ta loba ka ona mukwa wo joko y'a beile Mulena Nebukadenezare fa milala ya licaba kaufela. Mi u ta eza cwalo mwahal'a lilimo ze peli.” Jeremia kih'a zwa.
Nako ye ñwi, Hanania ha s'a lobile joko ya n'a ipeile Jeremia mwa mulala, Muñ'a Bupilo a bulelela Jeremia. 
Jeremia n'a na ni ku y'o taluseza Hanania kuli, “Muñ'a Bupilo u ize, u konile ku loba joko ya kota, kono u ta i yolisa ka joko ya sipi. 
Muñ'a Bupilo ya Maata Kaufela, Mulimu wa Isilaele, u bulezi kuli u ta beya joko ya sipi fa macaba ao kamukana, mi a ta sebeleza Mulena Nebukadenezare wa kwa Babilona. Mane Muñ'a Bupilo u ize kuli ni zona libatana li ta belekela Nebukadenezare.”
Cwale Jeremia a li ku Hanania, “Utwa, Hanania! Muñ'a Bupilo h'a si ka ku luma, mi u kolwisa batu ba ka buhata feela. 
Mi cwale, Muñ'a Bupilo kasibili u li u tuh'a ku zwisa. Sona silimo se si si ka fela kale, u ta shwa kakuli u bulelezi batu kuli ba fetuhele Muñ'a Bupilo.”
Mupolofita Hanania a shwa ka kweli ya busupa ka sona silimo seo.
  Mupolofita Jeremia a ñolela bazamaisi kamukana, ba ba ne ba li mwahal'a lihapiwa, ili baprisita, bapolofita, hamohocwalo ni batu kaufela b'a n'a hapile Nebukadenezare mwa Jerusalema ku ba isa kwa Babilona. 
A ñola liñolo leo Mulena Jekonia, bo m'ahe, manduna ba mulena, baeteleli ba Juda ni Jerusalema, mambuti ni likwala za bapangi ha ba se ba zwile mwa Jerusalema. 
Mulena Zedekia wa Juda a luma Eliasa mwan'a Shafani ni Gemaria mwan'a Hilikia ku Mulena Nebukadenezare wa Babilona ni liñolo le ne li li,
“Muñ'a Bupilo ya Maata Kaufela, Mulimu wa Isilaele, u bulela cwana kwa batu kamukana b'a lumelezi Nebukadenezare ku ba zwisa mwa Jerusalema ni ku ba isa kwa Babilona, u li, 
‘Mu yahe mandu, mi mu ikete. Mu cale masimu a miloho, mi mu ce ze mu cezi. 
Mu nyale, mi mu pepe bana. Ni bona ba nyale kuli ba be ni bana, ili kuli palo ya mina i ekezehe isiñi ku fukuzeha. 
Mu eze ze nde mwa munzi, mo ni mi isize sina batanga. Mu ni lapele bakeñisa ona, kakuli haiba mu u kondisa ni za mina li ta konda cwalo. 
Na, Muñ'a Bupilo, Mulimu wa Isilaele, ni mi lemusa kuli mu si ke mwa pumiwa ki bapolofita ba ba pila ni mina, kamba ba bañwi ba ba li ba kona ku polofita ze taha. Mu si ke mwa isa lipilu kwa litolo za bona. 
Ba mi bulelela buhata ka libizo la ka. Ha ni si ka ba luma. Ni bulezi, na, Muñ'a Bupilo.’
  “Muñ'a Bupilo u li, ‘Lilimo ze mashumi a supile za mwa Babilona ha li se li felile, ni ta mi hupula ni ku buluka sepiso ya ka ya ku mi kutiseza kwa hae. 
Ki na feela ni li nosi ya ziba milelo ye ni lelile ka mina, milelo ya ku mi tiseza zwelopili isiñi ku mi sinyeza, milelo ya ku kondisa ze mu sepile. Ni bulezi, na, Muñ'a Bupilo. 
Cwale mu ta ni biza. Mu ka t'o ni lapela, mi ni ta mi alaba. 
 Mu ta ni bata, mi mu ta ni fumana, kakuli mu ta ni bata ka pilu ya mina kaufela. 
Ee, ni li, mu ta ni fumana, mi ni ta mi kutiseza mwa naha ya mina. Ni ta mi kutisa mwa manaha kaufela ni mwa libaka kamukana mo ne ni mi hasanyelize, mi ni ta mi kutiseza mwa naha mo ne mu ngilwe sina batanga. Ni bulezi, na, Muñ'a Bupilo.
“Mina batu, mu li Muñ'a Bupilo u mi file bapolofita mwa Babilona. 
Mu teeleze ku s'a bulela Muñ'a Bupilo ka mulena ya busa mw'a n'a buseza Davida, ni ka batu ba mwa munzi mo, ili banabahabo mina ba ba ne ba si ka hapiwa hamoho ni mina. 
Muñ'a Bupilo ya Maata Kaufela u li, ‘Ni ba tiseza ndwa, tala ni matuku, mi ni ta ba eza sina lifeiga ze bolile, ze maswe hahulu, ili ze sa ciwi. 
Ni ta ba tatama ka ndwa, tala ni ka matuku, mi cwale macaba kamukana a lifasi ba ta komokiswa ki ze ba bona. Kai ni kai ko ni ta ba hasanyeza, batu ba ta komoka ni ku sabiswa ki se si ba tahezi. Ba ta ba sheununa, mi ba sebelise libizo la bona sina sikuto. 
Ze, li ta ezahala ku bona kakuli ha ba si ka utwa litaba ze ne ni nze ni ba lumelelanga ka batanga ba ka, bona baplofita. Ba hanile ku utwa. Ni bulezi, na, Muñ'a Bupilo. 
Mina batu kamukana be ni tuhelezi mulena wa Babilona kuli a mi hape ni ku mi zwisa mwa Jerusalema, mu teeleze se ni bulela, na, Muñ'a Bupilo.’
“Muñ'a Bupilo ya Maata Kaufela, Mulimu wa Isilaele, u bulezi ka Akabe mwan'a Kolaya, ni Zedekia mwan'a Maaseya, ba ba mi bulelela buhata ka libizo la hae. U ize, u ta ba beya mwa maata a Mulena Nebukadenezare wa Babilona, ya ta ba bulaela mwa meeto a mina luli. 
Batu ba ba ne ba hapilwe mwa Jerusalema ni ku iswa kwa Babilona ha ba ta bata ku kuta mutu, ba ta li, ‘Muñ'a Bupilo a ku eze mw'a ezelize Zedekia ni Akabe, ba ba besizwe ki mulena wa Babilona ba nze ba pila!’ 
Bo, i ta ba bumai bwa bona kakuli ba ezize sina likuba, ba nyengela basali ba bahabo bona, ni ku bulela buhata ka libizo la Muñ'a Bupilo. Fo, n'e si ka tato ya Muñ'a Bupilo. Wa ziba se ba ezize, mi ki paki ye ba lwanisa. Muñ'a Bupilo u bulezi.”
Muñ'a Bupilo ya Maata Kaufela, Mulimu wa Isilaele, a bulelela Jeremia ku y'o fa Shemaya mwan'a Nehelami taelo. 
Jeremia n'a na ni ku mu hupulisa kuli, “U ñolezi batu ba mwa Jerusalema kamukana ka libizo la hao, ni ku Zefania mwan'a muprisita Maaseya ni kwa baprisita ba bañwi kaufela. Mwa liñolo leo, u ize ku Zefania,
‘Muñ'a Bupilo u ku ezize muprisita mwa sibaka sa Jehoyada, mi cwale u s'o li nduna yo mutuna mwa Tempele. Ki musebezi wa hao ku bona kuli mutu kamukana ya pulumuka, mi ya ikeza mupolofita, a tamiwe ka mawenge ni ku beiwa sioyi sa sipi mwa mulala wa hae. 
Kiñi ha u si ka kalimela Jeremia wa Anatota, ya n'a bulela kwa batu sina mupolofita? 
Jeremia u swanezi ku kalimelwa kakuli u bulelezi batu ba mwa Babilona kuli ba ta ba batanga hona koo nako ye telele, mi kabakaleo, ba lukela ku yaha mandu, ba ikete, ba lime mane ba ce ze ba limile.’ ”
Muprisita Zefania a balela Jeremia liñolo le. 
Cwale Muñ'a Bupilo a bulelela Jeremia. 
Jeremia n'a na ni ku lumelela linzwi kwa batanga kaufela ba ba mwa Babilona ni ku ba zibisa ka z'a n'a bulezi yena, Muñ'a Bupilo, ka Shemaya. Muñ'a Bupilo u li, “Ha ni si ka mu luma, kono u bulezi ku mina inge ki mupolofita, mane mwa ba mwa lumela buhata bwa hae. 
Cwale na, Muñ'a Bupilo, ni ta utwisa Shemaya ni lusika lwa hae kamukana butuku. H'a na ku ba ni baikulu mwahal'a mina. H'a na ku pila kuli mane a bone lika ze nde ze ni ta ezeza batu ba ka, kakuli u ba bulelezi kuli ba ni fetuhela. Ni bulezi, na, Muñ'a Bupilo”
Muñ'a Bupilo a bulelela Jeremia, a li, 
“Muñ'a Bupilo, Mulimu wa Isilaele, u ize, ‘Ñola mwa buka lika kamukana ze ni ku bulelezi. 
Mu lemuhe kuli nako ya taha ha ni ka kutisa batu ba ka, ili Isilaele ni Juda. Ni ta ba kutiseza mwa naha ye ne ni file bo kukw'a bona, mi ba ta i luwa hape. Ni bulezi, na, Muñ'a Bupilo.’ ”
Muñ'a Bupilo u li ka Isilaele ni Juda,
“Ni utwile sililo sa sabo ye tuna,
Cwale mu kuze, mi mu hupule!
Lizazi le li sabisa la taha.
Muñ'a Bupilo ya Maata Kaufela u li, “Lizazi leo ha li ka taha ni ta loba joko ye mwa milala ya bona, ni pume ni mawenge a bona, mi ha ba sa na ku ba batanga ba bazwahule. 
Kono se ba ka sebeleza na, Muñ'a Bupilo, Mulimu wa bona, ni Davida, ye ni ka ba fa ku ba mulen'a bona.
  “Baikulu ba mutang'a ka Jakobo,
Ni ta ba ni mina ku mi pilisa.
Muñ'a Bupilo u li kwa batu ba hae,
Ha ku na ya ka mi babalela.
Linyazi za mina kaufela li mi libezi.
Mu si ke mwa bilaela hape
Ba ba mi miza kaufela
Ni ka eza kuli mu ikete hape.
Muñ'a Bupilo u li,
Batu ba ba pila mwateñi
Ni ta kutisa maata a kale
Mubusi u ta zwa
Ba ta ba batu ba ka,
Buhali bwa hae ki liñungwa. Ki moya o sabisa o ka t'o nata fa litoho za ba ba maswe. 
Ha bu na ku fela, konji ha s'a felize ku eza z'a n'a lelile kaufela. Mwa mazazi a taha batu ba hae ba ta utwisisa hande zeo kamukana.
Muñ'a Bupilo u li, “Nako ya taha fo ni ta ba Mulimu wa masika kaufela a Isilaele, mi ba ta ba batu ba ka. 
Mwa lihalaupa ni bonisize musa wa ka kwa batu ba ba ne ba bandukile kwa lifu. Batu ba Isilaele ba lakaza pumulo. 
Mi na bonahala ku bona ni li kwahule. Batu ba Isilaele, ni mi latile ka nako kamukana, cwale ni sa zwelapili ku mi bonisa lilato la ka le li sa feli. 
Ni ta mi bupa hape sinca. Mu ta nga hape milupanyana ya mina, mu bine ka tabo. 
Mu ta cala hape masimu a likota za veine kwa malundu a Samaria, mi ba ba ta a cala, ba ta ca ze beilwe. 
Ee, nako ya taha fo balibeleli ba ta huwa fa malundunyana a Eferaimi, ba li, ‘A mu tahe! A lu yeñi kwa Sione, ku Muñ'a Bupilo, Mulimu wa luna.’ ”
Muñ'a Bupilo u li,
Ni ta y'o ba nga kwa mutulo,
Batu ba ka ba ta kuta ba nze ba lila,
Macaba, mu teeleze ku na,
Ni lukuluzi batu ba Isilaele,
Ba ka taha, ba t'o opela ka tabo
Cwale basizana ba ta bina,
Ni ta kulisa baprisita ka lico
  Muñ'a Bupilo u li,
Tuhela ku lila, mi u itakule mioko.
Sepo i sa li teñi mwa mazazi a taha.
“Ni utwa batu ba Isilaele ba bulela
Ne lu ku fulalezi,
“Isilaele, u mwan'a ka ye ni lata
Beya liponiso, mi u lale mukwakwa.
Mu ka nga nako ye kuma kai
Muñ'a Bupilo ya Maata Kaufela, Mulimu wa Isilaele, u li, “Ha ni kutiseza batu mwa naha ya bona, ba ta bulela hape ha ba li mwa naha ya Juda ni minzi ya yona, ba li, ‘Muñ'a Bupilo a fuyaule Lilundu la Jerusalema, ili sibaka se si kenile f'a inzi.’ 
Batu ba ka ina mwa Juda ni mwa minzi ya yona kamukana, mi ku ta ba ni balimi, balisana ni mitapi ya bona. 
Ni ta katulusa ba ba katezi, mi ni ta fa lico ku mañi ni mañi ya fokolisizwe ki tala. 
Cwalehe, batu ba ta li, ‘Ne ni lobezi mi na zuha ni matafezi.’
“Na, Muñ'a Bupilo, ni li nako ya taha fo ni ka taza naha ya Juda ni Isilaele ka batu ni lifolofolo. 
Mi sina mo ni tokomelezi kwa ku ba kumula, ku ba wisa, ku ba nepa, ku ba sinya, ni ku ba zwisa, kamukwaocwalo ni ta tokomela kwa ku ba cala ni ku ba yaha. Ni bulezi, na, Muñ'a Bupilo. 
 Nako yeo ha se i fitile, batu ha ba sa tola ba li,
Kono ufi ni ufi ya ta ca miselo ye wawata, meeno a hae a ta ba ni buhazu. Mi mañi ni mañi u ta shwa kabakala sibi s'a ezize.”
   Muñ'a Bupilo u li, “Nako ya taha ha ni ka eza bulikani bo bunca ni batu ba Isilaele hamohocwalo ni batu ba Juda. 
Ha bu na ku swana ni bulikani bo ne ni ezize ni bo kukw'a bona ha ni ba zwisa mwa Egepita. Ha ba si ka sepahala ka bulikani bo ne ni ezize ni bona, niha ne ni li Mulen'a bona. Ni bulezi, na, Muñ'a Bupilo. 
 Nako yeo ha i se i fitile, bulikani bo ni ta eza ni batu ba Isilaele ki bo. Ni ta beya Mulao wa ka mwa minahano ya bona, mi ni u ñole mwa lipilu za bona. Ni ta ba Mulimu wa bona, mi ba ta ba batu ba ka. Ni bulezi, na, Muñ'a Bupilo. 
 Ha ku na nihaili a li muñwi ku bona ya ka luta y'a yahile ni yena, mi ha ku na ya ka bulelela wa mwa naha ya habo, a li, ‘Ziba Muñ'a Bupilo.’ Kaufel'a bona ba ta ni ziba, ku kala ka yo munyinyani ku y'o fita ku yo mutuna hahulu. Ni ta swalela libi za bona, mi ha ni sa na ku hupula bumaswe bo ba ezize. Ni bulezi, na, Muñ'a Bupilo.”
Muñ'a Bupilo u beile lizazi
U sepisa kuli Isilaele kamita
Haiba lihalimu li ka kona
“Nako ya taha,” ku bulela Muñ'a Bupilo, “fo munzi kaufela u ta yahiwa sinca ku zwa fa Tawa ya Hananeele kwa wiko ku isa kwa Munyako wa Lilulu. 
Mi mululwani u ta zwelapili ku kalela fo ku ya wiko kwa Lilundu la Garebe, ku y'o potoloha kwa Goa. 
Musindi kaufela, ko ku na ni litupu, ni ko ku latelwa matakala, ni masimu a kwahalimw'a Musindi wa Kederoni ku y'o fita kwa Munyako wa Lipizi kwa upa, i ta ba sibaka se si kenile ku na, Muñ'a Bupilo. Munzi ha u sa na ku tubiwa kamba ku sinyiwa hape.”
  Muñ'a Bupilo a bulela ku Jeremia ka silimo sa bulishumi Zedekia h'a li mulena wa Juda, ili hape silimo sa bulishumi ka ze supile ni si li siñwi Nebukadenezare a nz'a li mulena wa Babilona. 
Ka yona nako yeo, mpi ya mulena wa Babilona n'e i lwanisa Jerusalema, mi mupolofita Jeremia n'a kwalezwi mwa lapa la bulena. 
Mulena Zedekia n'a mu beile mwa tolongo, mi n'a mu zekisa ka za ku talusa kuli Muñ'a Bupilo n'a ize, “Ni ta fa munzi wo ku mulena wa Babilona, mi u ta u hapa. 
Mulena Zedekia h'a na ku banduka kwa Mababilona. U ta isiwa ku mulena wa Babilona. U ta mu bona ka meeto ba talimani, mi mane a bulele ni yena kasibili. 
Zedekia u ta isiwa kwa Babilona, mi u ta ina hona koo ku fitela ni talima za hae. Nih'a ka lwanisa Mababilona h'a na ku tula. Ni bulezi, na, Muñ'a Bupilo.”
Jeremia a li, “Muñ'a Bupilo u ni bulelezi. 
U bulela kuli Hanameele mwan'a Shalume, munyan'a ndate, u ka taha ku na ka kupo ya ku leka simu ya hae kwa Anatota, kakuli ki na mwanahabo ya fakaufi hahulu, mi ni na ni tukelo ya ku i leka. 
Sina Muñ'a Bupilo ha n'a bulezi, mwan'a munyan'a bo ndate a fita ku na, mwa lapa la mulibeleli, mi a li, ‘Leka simu ya ka ye kwa Anatota mwa naha ya Benjamine. Ki wena wahesu ya fakaufi hahulu, mi u na ni tukelo ya ku i leka ni ku i buluka. Itekele yona.’ Cwale ne ni se ni zibile kuli Muñ'a Bupilo n'a ni laezi ku eza cwalo. 
Kiha ni leka simu ku Hanameele mi na mu likanyeza mali. Teko ya fita fa muwaya-waya wa silivela o eza lishumi ka ze supile. 
Na ñola liñolo la muleko mi na li tiisa, na biza lipaki, mi na likanya mali fa likala. 
Cwale na nga mañolo a mabeli a teko, le li kwahezwi mo ku na ni tumelelano, ni le li apuzwi. 
Na a fa Baruki mwan'a Neria, muikulu wa Mahaseya. Ni mu fezi ona fapil'a Hanameele, ni lipaki ze ne ñozi tumelelano ya muleko, mi fapil'a Majuda kaufela ba ba ne ba inzi mwa lapa. 
Na li ku Baruki fapil'a bona kamukana, 
‘Muñ'a Bupilo ya Maata Kaufela, Mulimu wa Isilaele, u ku laezi kuli u nge litumelelano zeo, ze peli cwalo, ili tumelelano ye kwahezwi ni tumelelano ya muleko ye apuzwi, ni ku li beya mwa piza ya lizupa, kuli li kone ku babalelwa ka lilimo ze sa taha. 
Muñ'a Bupilo ya Maata Kaufela, Mulimu wa Isilaele, u bulezi kuli mandu, masimu, ni likota za veine li ka lekwa hape mwa naha moo.’ ”
Ha ni se ni file Baruki mwan'a Neria liñolo la muleko, na lapela Muñ'a Bupilo, na li, 
“Muñ'a Bupilo ya Pahami! Ka maata a hao u ezize lifasi ni lihalimu. Ku wena ha ku na se sitata se si ka pala. 
U bonisize lilato la hao le li sa feli kwa likiti, kono hape u utwisa batu butuku ka libi za bo ndat'a bona. U Mulimu yo mutuna, ya maata. Libizo la hao ki, ‘Mulimu ya Maata Kaufela.’ 
U lela milelo ye komokisa, mi u eza likezo ze tuna. U bona ze eziwa ki batu kaufela, mi u ba nga ka mukwa o ba pila ka ona ni ka ze ba eza. 
U ezize limakazo ni lika ze komokisa mwa naha ya Egepita. U sa zwelapili u nz'o li eza ku fitela ni la kacenu le, mwa Isilaele ni mwa macaba a mañwi kaufela, mi kamukwaocwalo u zibiwa kai ni kai. 
Ka limakazo ni ze komokisa ze sabisize lila za luna, u sebelisize maata a hao ku zwisa batu ba hao ba Isilaele mwa Egepita. 
U ba file naha ye nde ye nunile ye, sina ha n'o sepisize bo kukw'a bona. 
Kono ha ba se ba fitile mwa naha mo, mi ba i luwa, ha ba si ka utwa litaelo za hao kamba ku pila ka mo u ba lutezi. Ku z'o ba laezi ku li eza, ha ku na se ba ezize. Mi cwale, u ba tiselize bumaswe bo bu taha bo kamukana.
“Mababilona ba potolosize munzi ka liuba ze ba yumbezi kuli ba u hape, mi ba u lwanise. Ndwa, tala ni matuku li ta hapisa munzi. Muñ'a Bupilo, wa bona kuli z'o bulezi kaufela za ezahala. 
Kono nihakulicwalo Muñ'a Bupilo ya Pahami, ki wena ya ni laezi ku leka simu fapil'a lipaki, nihaike munzi u tuha u hapiwa ki Mababilona.”
Cwale Muñ'a Bupilo a li ku Jeremia, 
“Ki na Muñ'a Bupilo, Mulimu wa batu kaufela. Ku na, ha siyo se si pala ku eziwa. 
 Cwalehe, munzi wo ni ta u fa Mulena Nebukadenezare wa Babilona ni mpi ya hae, mi ba ta u hapa. 
Mababilona ba ba lwanisa munzi ba ka taha, mi ba u tumbeke mulilo. Ba ta u cisa hamohocwalo ni mandu mo ba ni nyemiselize batu ka ku ciseza Baale insense fa lituwa za ona ni ka ku sululela milimu i sili limpo ze nwiwa. 
Ku zwa kwa makalelo a litaba za sicaba se, ba Isilaele ni batu ba Juda ba ezize feela ze sa ni tabisi. Batu ba Isilaele ba ni nyemisize ka maswaniso a ba ezize. 
Munzi wo u ni nyemisize ni ku ni halifisa ku kala zazi l'o yahiwa. Ni se ni lelile ku u felisa. 
Ni lelile cwalo kabakala bumaswe kaufela bo bu ezizwe ki batu ba Isilaele ni Juda, ili malena, bazamaisi, baprisita, bapolofita ni bona batu ba Juda ni Jerusalema kasibili. 
Ba ni fulalezi, mi niha ni tundamezi ku ba luta, ha ba si ka utwa, mi ba hanile ku sikululwa. 
 Mane ba beile maswaniso a ni toile mwa Tempele ye yahilwe ka libizo la ka, mi ba i silafalize. 
 Ba yahezi Baale tutala mwa Musindi wa Hinomu, ku eza bana ba bona ba bashimani ni ba basizana litabelo ku mulimu o bizwa Muloke. Ha ni si ka ba laela ku eza cwalo, mane ne ku si ka fita kale ni mwa munahano wa ka kuli ba ka eza nto ye cwalo, ili ku kenya batu ba Juda mwa sibi.”
Muñ'a Bupilo, Mulimu wa Isilaele, a li, “Jeremia, u bulelezi batu kuli ndwa, tala ni matuku li ta konisa mulena wa Babilona ku hapa munzi wo. Cwale u teeleze se ni ka bulela hape. 
Ni ta kopanya batu mwa manaha kamukana mo ni ba hasanyelize ka bunyemi ni buhali bwa ka, mi ni ta ba kutiseza hona mwa sibaka mo, mi ba ine mwateñi ka buiketo. 
Cwale ba ta ba batu ba ka, mi na ni ta ba Mulimu wa bona. 
Ni ta ba fa muhupulo u li muñwi feela mwa bupilo bwa bona, ili wa ku ni saba nako kamukana, kuli ni ba kondiseze za bona ni baikulyabo. 
Ni ta itama ni bona bulikani bo bu sa feli. Ha ni na ku tuhela ku ba ezeza ze nde, ba ta ni saba luli ka lipilu za bona kaufela, mi cwalo ha ba sa na ku ni fulalela. 
Ni ka tabela ku ba eza hande, mi ka pilu ni ka moya wa ka kaufela ni ta ba yahisa mwa naha mo kuya kuile.
“Sina ha ni tisize ziezi kwa batu bao, ni ta ba fa cwalo ze nde kamukana ze ni ba sepisize. 
Jeremia, u ize naha ye i ka swana ni lihalaupa mo ku sa pili batu kamba lifolofolo, ni kuli i ta fiwa Mababilona. Kono masimu a ka lekwa hape mwa naha ye. 
Batu ba ka a leka, mi mañolo a mileko a ta ñolwa, a kwalwe ni ku pakwa. Ze, li ta ezahala mwa naha ya Benjamine, mwa minzi ye bapani ni Jerusalema, mwa minzi ya Juda, ni mwa minzi ye fa malundu ni kwatas'a ona, ni kwa Negeve. Ni ta kutiseza batu mwa naha ya bona. Ni bulezi, na, Muñ'a Bupilo.”
Jeremia ha n'a sa kwalezwi cwalo mwa lapa, linzwi la Muñ'a Bupilo la taha ku yena hape. 
Muñ'a Bupilo, ya ezize lifasi, a li bupa, ni ku li beya mwa sibaka sa lona, a bulela ku Jeremia. Yo, libizo la hae ili Muñ'a Bupilo, u li, 
“U ni bize, mi ni ta ku alaba. Ni ta ku bulelela litaba ze komokisa ni ze makaza, ili litaba z'o sa zibi. 
Na, Muñ'a Bupilo, Mulimu wa Isilaele, ni li, ‘Mandu a mwa Jerusalema ni ndu ya bulena ya Juda a ta tubiwa. Ha ku na tuso ku y'o lwanisa liuba za lila. 
Kono ku lwanisa Mababilona i ta ba ku taza feela munzi ka litupu za be ni ka nata ka buhali ni bunyemi bwa ka. Ni fulalezi munzi wo kabakala lika ze maswe ze ezizwe ki batu ba mwateñi. 
Kono, ni ta folisa munzi wo, mi ni u kutiseze maata. Ni ta folisa batu ba mwateñi, ni ba bonise tabo ya kozo ni buiketo. 
Ni ta zwisezapili Juda ni Isilaele, mi ni ta li yaha sinca sina mo ne li inezi pili. 
Ni ta ba kenisa kwa libi ze ba ni foselize ka zona, mi ni ta swalela libi ni ku ni fetuhela kwa bona. 
Jerusalema u ta ba mo ku simuluha tabo ya ka, maata a ka ni libubo la ka. Macaba a lifasi kamukana a ta saba ni ku kuña ha ba ta utwa lika ze nde ze ni ezeza batu ba mwa Jerusalema, ni zwelopili ye ni tisa mwa munzi.’ ”
Muñ'a Bupilo a li, “Batu ba bulela kuli sibaka se si swana ni lihalaupa. Ha ku na batu kamba lifolofolo ze pila mwateñi. Ki niti kuli minzi ya Juda ni mikwakwa ya Jerusalema ki matota feela. Ha ku na batu kamba lifolofolo ze pila mwateñi. Kono hona mwa libaka ze mu ta utwa hape milumo. 
 Mu ta utwa milumo ya tabo ni nyakalalo, ni manzwi a banyali ni banyaliwa. Mu ta utwa batu ba nze ba opela ha ba tisa limpo za buitumelo mwa Tempele ya ka. Ba ta li,
Muñ'a Bupilo ya Maata Kaufela a li, “Hona mwa naha ye, ye swana ni lihalaupa, mo ku sa pili batu kamba lifolofolo, ku ta ba hape ni mafulelo ko balisana ba ta liseza lingu za bona. 
Mwa minzi ye mwa malundu ni kwatas'a ona, mwa Negeve ni mwa naha ya Benjamine, mwa minzi ye potolohile Jerusalema ni mwa minzi ya Juda, balisana ba ka bala hape mitapi ya bona. Ni bulezi, na, Muñ'a Bupilo.”
  Muñ'a Bupilo a li, “Nako ya taha fo ni ka taleleza sepiso ye ni ezize kwa batu ba Isilaele ni Juda. 
Ka lona lizazi ni ka nako yeo ni ka tisa shwana wa lusika lwa Davida luli, mi u ta eza ze nde ni ze lukile mwa naha kamukana. 
Nako yeo ha i fita, batu ba Juda ba ta yangwelwa, mi batu ba Jerusalema ba ta pila mwa buiketo. Libizo le ba ta fa sicaba ni munzi wa bona ki ‘Muñ'a Bupilo u lu pilisize.’ 
 Na, Muñ'a Bupilo, ni sepisa kuli kamita ku ta na ku ba ni mulena wa lusika lwa Davida mwa Isilaele. 
 Ka nako kaufela baprisita ba ta na ba zwa mwa lusika lwa Livi, ba ba ta yema fapil'a ka ku tisa limpo za ku cisa, ni limpo za lico, ni litabelo.”
Muñ'a Bupilo a li ku Jeremia, 
“Ha ku konahali kuli ni sinye bulikani bwa ka ni musihali, kamba bulikani bwa ka ni busihu, kuli musihali ni busihu li si ke za taha ka linako za zona. 
Kamukwaoswana ha ku konahali kuli ni sinye bulikani bwa ka ni mutang'a ka Davida, kuli a si ke a ba ni shwana wa lusika lwa hae mwa bulena. Ha ku konahali kuli ni sinye ni bona bulikani bwa ka ni baprisita ba lusika lwa Livi ba ba ni sebeleza. 
Ni ta ekeza palo ya lusika lwa mutang'a ka Davida, ni palo ya baprisita ba lusika lwa Livi ba ba ni sebeleza, ili kuli ku si ke kwa konahala ku ba bala sina mo ku inezi kwa linaleli ze kwahalimu kamba mushabati o fa likamba la liwate.”
Muñ'a Bupilo a li ku Jeremia, 
“Kana u yezi seli ka mo ba bulelela batu kuli ni hanile Isilaele ni Juda, ili zona limba zeo ze peli ze ni ketile, nji? Mane ba talima batu ba ka ka kashwau, mi ha ba sa ba hupula kuli ki sicaba. 
Kono na, Muñ'a Bupilo, ni na ni bulikani ni musihali ni busihu, mi ni tomile milao ye zamaisa lifasi ni lihalimu. 
Mi luli, sina mo ni ezelize se, kamukwaoswana ni ta babalela bulikani bwa ka ni baikulu ba Jakobo ni ba mutang'a ka Davida. Ni ta keta yo muñwi wa baikulu ba Davida ku busa baikulu ba Abrahama, Isaka ni Jakobo. Ni ta zwisezapili batu ba ka hape, mi ni ta ba ni mukekecima ku bona.”
  Muñ'a Bupilo a bulelela Jeremia ka nako yeo Mulena Nebukadenezare wa Babilona ni mpi ya hae ha ne ba lwanisa Jerusalema ni minzi ye fakaufi ni ona, ba nze ba tusiwa ki masole ba macaba kamukana ni mishobo ye n'e li mwatas'a hae. 
Muñ'a Bupilo, Mulimu wa Isilaele, a bulelela Jeremia ku y'o taluseza Mulena Zedekia wa Juda kuli, “Na, Muñ'a Bupilo, ni ta fa munzi wo ku mulena wa Babilona, mi u ta u cisa lotee. 
Wena ha u na ku banduka ku yena. U ta swalwa, mi u isiwe ku yena. U ta bonanana ni yena ka meeto, mi u bulele ni yena kasibili. Kihona u ta ya kwa Babilona. 
Mulena Zedekia, u utwe se ni bulela, na, Muñ'a Bupilo, ka wena. Ha u na ku bulaiwa mwa ndwa. 
U ta shwa ka kozo, mi sina batu mo ne ba cisezanga insense ha ne ba pumbekanga bo kukw'a hao, ba ba kalile ku busa, ni wena ba ta ku ciseza insense. Ba ta ku silisa ba nze ba li, ‘Mulen'a luna u shwile!’ Ni bulezi, na, Muñ'a Bupilo.”
Cwale Mupolofita Jeremia a bulelela Mulena Zedekia litaba ze kamukana mwa Jerusalema. 
Ka nako yeo mpi ya mulena wa Babilona n'e lwanisa munzi. Mpi yeo, hape, n'e lwanisa Lakishi ni Azeka, ili yona feela minzi ye mwa makwakwa ye n'e siyezi mwa Juda.
Muñ'a Bupilo a bulelela Jeremia, Mulena Zedekia ha s'a ezize ni batu ba mwa Jerusalema tumelelano ya ku lukulula batanga ba bona. 
Ne ba lumelelani kuli mañi ni mañi n'a ka lukulula batanga ba hae ba Maheberu, ili banna ni basali, kuli ku si ke kwa ba ni mutu ya ka ba ni mutanga wahabo bona wa Mujuda. 
Mi batu kaufela ni bazamaisi ba bona ba buluka tumelelano yeo ya ku lukulula batanga ba bona, ni ku sa ba kutiseza mwa butanga hape. Ba lukulula batanga ba bona. 
Kono mwamulahonyana ba cinca mihupulo ya bona, mi ba ba kutisa ni ku ba hapeleza ku ba batanga sina pili.
Hona fo linzwi la Muñ'a Bupilo la taha ku Jeremia. 
Mulimu wa Isilaele n'a ize ku Jeremia, “Ni itamile bulikani ni bo kukw'a mina ha ni ba pilisize mwa Egepita ni ku ba lukulula mwa butanga. Na ba bulelela, ni li, 
 ‘Mwa silimo ni silimo sa busupa ba lukulule Muheberu wa habo bona yo ba kile ba lekisezwa, mi ya sa belekile lilimo ze silezi.’ Kono bo kukw'a mina ha ba si ka isa pilu ku na kamba ku teeleza ku ze ne ni bulela. 
Mwamulaho a mazazi a sikai a felile, mu cincize mihupulo ya mina, mi mu ezize ze ne ni tabisa. Kaufel'a mina mu lumelelani ku lukulula Maheberu ba ku mina mwa butanga mi mu ezize bulikani fapil'a ka, mwa Tempele ye yahilwe ka libizo la ka. 
Kono cwale mu cincize mihupulo ya mina hape, mi mwa ni shwaula. Kamukan'a mina mu kutisize batanga be ne mu se mu lukuluzi sina ni bona ha ne ba lata cwalo, mi mu ba hapelelize mwa butanga hape. 
Cwalehe, na, Muñ'a Bupilo, ni bulela kuli ha mu si ka ni utwa. Ha mu si ka fa banabahabo mina ba Maheberu tukuluho ya bona. Ku lukile! Ni na ni ta mi fa tukuluho, ili tukuluho ya ku shwa ka ndwa, matuku ni tala. Ni ta eza kuli macaba a mwa lifasi kamukana a sabiswe ki se ni ka eza ku mina. Ni bulezi, na, Muñ'a Bupilo. 
Ba sinyize bulikani bo ne ba ezize fapil'a ka, mi ha ba si ka buluka tumelelano yeo. Cwale ni ka eza kwa batu ba se ba ezize kwa poho. 
Baeteleli ba Juda ni ba Jerusalema, hamoho ni manduna ba mulena, baprisita ni batu kamukana ba mwa naha, ba eza bulikani ni na ka ku zamaya mwahal'a likalulo ze peli za poho ye ne ba pumile fahali. 
Ni ta ba hapisa lila za bona. Ni ta ba isa ku ba ba bata ku ba bulaya, mi litupu za bona li ta ciwa ki linyunywani ni libatana. 
Ni ta fa Mulena Zedekia wa Juda ni manduna ba hae mwa mazoho a lila za bona ze bata ku ba bulaya. Ni ta ba beya mwa maata a mpi ya mulena wa Babilona, ye ne tuhezi ku mi lwanisa. 
Ni ta fa taelo, mi ba ta kutela ona munzi wo. Ba ta u lwanisa, ba u hape, ni ku u cisa. Minzi ya Juda ni ta i eza matota mo ku sa ini mutu. Ni bulezi, na, Muñ'a Bupilo.”
  Jojakimi, mwan'a Josiasi, h'a li mulena wa Juda, Muñ'a Bupilo a li ku Jeremia, 
“Zamaya, u y'o bulela ni ba mushiku wa Rekabi. Cwale u ba tise ku ye ñwi ya mandu a' mwa Tempele, mi u ba fe waine.” 
Jeremia kiha s'a nga Marekabi kamukana, ili Jaazania mwan'a Jeremia yo muñwi ya n'a li mwan'a Habazinia, ni banabahabo kaufela ni bana ba bona. 
A ba tisa kwa Tempele. A ba isa mwa muzuzu wa bana ba Hanani, mwan'a Igedalia, mutu wa Mulimu. Muzuzu wo n'o bapani ni wa manduna, mi n'o li fahalimw'a likozwana la Maaseya, mwan'a Shalume, nduna ye tuna mwa Tempele. 
Cwale Jeremia a beya likomoki ni lipiza ze tezi waine fapil'a Marekabi, mi a li ku bona, “Waine ki yeo, a mu nwe.”
Kono ba mu alaba, ba li, “Ha lu nwi waine kakuli Jonadabi mwan'a Rekabi, kukw'a luna, u lu bulelezi kuli lu si ke lwa lika ku nwa waine, i ka ba luna kamba baikulu ba luna. 
Hape u lu bulelezi kuli lu si ke lwa yaha mandu kamba ku lima masimu, mi lu si ke lwa cala masimu a likota za veine kamba ku a leka. U lu laezi ku pila mwa litende bupilo bwa luna kaufela, ili kuli lu pile nako ye telele sina baenyi mwa naha mo lu inzi. 
Lu tokomezi hahulu likelezo za Jonadabi mwan'a Rekabi, kukw'a luna. Luna ka sibili ha lu nwi waine, nihaili bona basali ba luna, mane ni bona bana ba luna ba bashimani kamba ba basizana. 
Ha lu yahi mandu, mi ha lu na masimu a veine, masimu a mabele kamba ona mabele kasibili. 
Lu pila mwa litende. Lu mamezi ka tokomelo z'a lu laezi kukw'a luna Jonadabi. 
Kono Mulena Nebukadenezare wa Babilona h'a lwanisa naha ye, lwa hupula ku sabela mwa Jerusalema kuli lu zwe kwa limpi za Mababilona ni za Masiria. Kikabakaleo ha lu pila mwa Jerusalema.”
Cwale Muñ'a Bupilo a laela Jeremia, a li, 
“Muñ'a Bupilo ya Maata Kaufela, Mulimu wa Isilaele, a mi bulelela kuli u y'o taluseza batu ba Juda ni Jerusalema kuli, ‘Na, Muñ'a Bupilo, ni mi buza kuli kiñi ha mu hana ku ni utwa ni ku tokomela likelezo za ka? 
Baikulu ba Jonadabi ba utwile taelo ya hae ya kuli ba si ke ba nwa waine, mi ku t'o fita ni la kacenu le, ha ku na wa ku bona ya nwa, kakuli ba mamela taelo ya kukw'a bona. Ni tundamezi ku mi bulelelanga, kono mina ha mu si ka ni utwa. 
Ni swalelezi ku mi lumelanga batanga ba ka, bona bapolofita, mi ba mi bulelezi kuli mu tuhele mikwa ya mina ye maswe, mu eze ze lukile. Ba mi lemusize kuli mu si ke mwa lapela kamba ku sebeleza milimu i sili, kuli mu ikete mwa naha ye ni mi file mina ni bo kukw'a mina. Kono ha mu si ka ni utwa, kamba ku isa pilu ku na. 
Baikulu ba Jonadabi ba utwile taelo y'a n'a ba file kukw'a bona, kono haili mina ha mu si ka ni utwa. 
Cwalehe, na, Muñ'a Bupilo ya Maata Kaufela, Mulimu wa Isilaele, ni ka mi tiseza, mina batu ba Juda ni Jerusalema, liziezi kamukana ze ni mi fumbezi. Ni ka eza cwalo kakuli ha mu si ka teeleza ha ne ni bulela ni mina, mi ha mu si ka alaba ha ne ni mi biza.’ ”
Jeremia kih'a bulela ba mushiku wa Rekabi kuli Muñ'a Bupilo ya Maata Kaufela, Mulimu wa Isilaele, n'a ize, “Mu utwile taelo y'a mi file kukw'a mina Jonadabi. Mu latelezi likelezo za hae kamukana, mi mu ezize z'a n'a mi laezi kaufela. 
Cwale na, Muñ'a Bupilo ya Maata Kaufela, Mulimu wa Isilaele, ni sepisa kuli Jonadabi mwan'a Rekabi u ta banga kamita ni muikulu wa mushimani ya ka ni sebeleza.”
  Mwa silimo sa bune sa puso ya mulena wa Juda, yena Jojakimi mwan'a Josiasi, Muñ'a Bupilo a li ku Jeremia, 
“U nge buka, mi u ñole mwateñi ze ni ku bulelezi ka Isilaele ni Juda kamukana, ni ka macaba kaufela. U ñole litaba kaufela ze ni ku bulelezi ku kala zazi la pili ha ni bulela ni wena, Josiasi a sa li mulena, ku t'o fitela nako ye. 
Mwendi batu ba Juda ha ba ka utwa ziezi ye ni hupula ku ba tiseza, kaufel'a bona ba ka tuhela mikwa ye maswe. Fohe, ni ka swalela bumaswe ni libi za bona.”
Cwale Jeremia a biza Baruki, mwan'a Neria, mi a mu bulelela lika kamukana z'a n'a bulelezwi ki Muñ'a Bupilo. Mi Baruki a li ñola kaufela mwa buka. 
Jeremia kih'a fa Baruki likelezo ze, a li, “Na, ha ni sa lumelelwa ku kena mwa Tempele. 
Kono ni bata kuli wena u ye mwateñi ka nako ya ku itima lico, u y'o bala buka ka ku tumusa linzwi hahulu, kuli ba utwe lika kamukana z'a ni bulelezi Muñ'a Bupilo, ili zona ze ni ku bulelezi. U eze cwalo fa sibaka f'o ka utwiwa ki mañi ni mañi, mane ni bona batu ba Juda ba ba zwile mwa minzi ya bona. 
Mwendi ba ka lapela ku Muñ'a Bupilo mi ba tuhele mikwa ya bona ye maswe, kakuli Muñ'a Bupilo u fumbezi batu bao ka buhali bwa hae bo bu sabisa.” 
Baruki cwale a bala manzwi a Muñ'a Bupilo mwa Tempele sina mw'a n'a bulelezwi ki Jeremia.
Mwa kweli ya busupa ka ze peli ya silimo sa buketalizoho sa puso ya mulena wa Juda, yena Jojakimi mwan'a Josiasi, batu ne ba tokomezi ku itima lico kuli Muñ'a Bupilo a ba utwele butuku. Lizazi leo ne li tokomelwa ki batu kaufela ba ba ne ba pila mwa Jerusalema ni bona ba ba ne ba tile mwateñi ku zwa kwa minzi ya Juda. 
Cwale, batu kamukana ha ne ba sa teeleza, Baruki a bala mwa buka lika kaufela z'a n'a bulezi Jeremia. A eza cwalo mwa Tempele, ili mwa ndu ya muelezi wa mulena, yena Gemaria mwan'a Shafani. Ndu ya hae n'e inezi kwa munyako wa lapa la kwahalimu ili kwa makenelo a Tempele ko ne ku bizwa Munyako o Munca.
Mikaya, mwan'a Gemaria ni muikulu wa Shafani, a utwa Baruki h'a nz'a bala mwa buka manzwi a bulezwi ki Muñ'a Bupilo. 
Kiha s'a ya kwa ndu ya mulena, mwa muzuzu wa muelezi wa mulena, ko ne ba kopanezi manduna kamukana, ili bo Elishama muñoli wa mulena, Delaya mwan'a Shemaya, Elinatani mwan'a Akabori, Gemaria mwan'a Shafani, Zedekia mwan'a Hanania, ni manduna ba bañwi kamukana. 
Mikaya a ba bulelela litaba kaufela z'a n'a utwile ha li balelwa batu ki Baruki. 
Cwale manduna ba luma Jehudi mwan'a Netaniya, muikulu wa Shelemia ili mwan'a mwan'a Kushi, ku t'o bulelela Baruki kuli a tise buka y'a n'a balezi batu. Baruki a nga buka, mi a ya ku bona. 
Ba li, “A ku ine fafasi, mi u lu balele buka yeo.” Cwale Baruki a ba balela yona. 
Ha s'a felize ku i bala kaufel'a yona, ba talimana ka ku saba, mi ba li ku Baruki, “Taba ye, lu swanezi ku y'o i zibisa mulena.” 
Cwale ba mu buza, ba li, “A ku lu bulelele, ku tile cwañi kuli u ñole litaba ze kamukana? U li bulelezwi ki Jeremia, nji?”
Baruki a alaba, a li, “Ki Jeremia ya ni bulelezi ona manzwi a kamukana, mi na, n'a ñola mwa buka ye ka enge.”
Cwale, ba mu bulelela, ba li, “Wena ni Jeremia mu swanezi ku y'o ipata. Mañi ni mañi a si ke a ziba ko mu inzi.”
Manduna ba beya buka yeo mwa muzuzu wa Elishama, muñoli wa mulena, mi ba ya kwa lapa la mulena, ko ba il'o bihela mulena lika kamukana. 
Cwale mulena kiha s'a luma Jehudi ku y'o nga buka. A y'o i nga mwa muzuzu wa Elishama, mi a t'o i balela mulena ni manduna kaufela ba ba ne ba mu beile mwahali ba yemi. 
I n'e li maliha, mi mulena n'a inzi mwa ndu ya hae ya maliha, a ola mulilo. 
Hanafo, Jehudi a sa z'o feza feela ku bala makepe a malalu kamba a mane, mulena a' puma ka tipa, mi a' nepela mwa mulilo. A swalelela ku eza cwalo mane buka ya ba ya fela ku ciswa. 
Kono i ka ba mulena kamba manduna ba hae ba ba ne ba utwile litaba zeo kaufela, ku bona, ha ku na ya bonisize sabo kamba poniso ya ku baka. 
Nihaike Elinatani, Delaya ni Gemaria ne ba kupile mulena kuli a si ke a cisa buka, yena h'a si ka isa pilu ku bona. 
Cwale a laela mwan'a mulena Jerakimele, ni Seraya mwan'a Azariele, ni Shelemia mwan'a Abideele ku y'o swala mupolofita Jeremia ni muñoli wa hae Baruki. Kono Muñ'a Bupilo n'a s'a ba patile.
Mulena ha s'a cisize buka yeo Jeremia n'a i bulelezi Baruki kuli a i ñole, Muñ'a Bupilo a bulela ni Jeremia. 
A laela Jeremia ku nga buka ye ñwi ni ku ñola mwateñi litaba kamukana ze ne li mwa buka y'a n'a cisize Mulena Jojakimi. 
Muñ'a Bupilo a mu bulelela kuli a y'o taluseza Mulena Jojakimi, a y'o li, “U cisize buka, mi u buzize Jeremia kuli kiñi ha n'a ñozi kuli mulena wa Babilona u ka taha ku t'o sinya naha ye, ni ku bulaya batu ni lifolofolo za yona. 
Cwalehe, na, Muñ'a Bupilo, ni li ku wena, Mulena Jojakimi, kuli kwa baikulu ba hao ha ku na ya ka ba mulena. Situpu sa hao si ta nepelwa kwande ko si ka ciswa ki lizazi musihali ni ku andiwa ki silami busihu. 
Ni ta ku utwisa butuku, wena ni baikulu ba hao, hamoho ni manduna ba hao, kabakala libi ze mu eza kaufela. I ka ba wena, kamba batu ba Jerusalema ni Juda, ha ku na ya isize pilu kwa litemuso za ka, mi cwale ni ka mi tiseza kamukan'a mina ziezi ye ni mi fumbezi ka yona.”
Cwale Jeremia a nga buka ye ñwi, mi a i fa Baruki muñoli wa hae, mi yena a ñola litaba kaufela z'a n'a mu bulelezi Jeremia. A ñola ze ne li mwa buka y'a n'a cisize Mulena Jojakimi mwa mulilo. Mi Jeremia a ekeza ze ñata ze swana.
  Mulena Nebukadenezare wa Babilona a yolisa Zedekia mwan'a Josiasi ku ba mulena mwa naha ya Juda mwa sibaka sa Jekonia mwan'a Jojakimi. 
Kono i ka ba Zedekia, kamba manduna ba hae, kamba batu, ha ku na ya mamezi manzwi a n'a filwe mupolofita Jeremia ki Muñ'a Bupilo kuli a' bulele.
Mulena Zedekia a luma Jukali mwan'a Shelemia, ni muprisita Zefania mwan'a Maaseya ku Jeremia. Ba y'o li ku yena, “Mwanesu, a ku lu lapelele ku Muñ'a Bupilo, Mulimu wa luna.” 
Jeremia n'a si ka beiwa kale mwa tolongo, mi n'a sa izamaela mwahal'a batu a lukuluhile. 
Ka yona nako yeo, mpi ya Faro ne i se i zwile mwa Egepita, mi Mababilona ba ba ne ba lwanisa Jerusalema ha ba utwa cwalo ba kuta.
Muñ'a Bupilo, Mulimu wa Isilaele kih'a li ku mupolofita Jeremia, 
“Bulelela mulena wa Juda, ya ku lumile ku t'o ni buza, u li, ‘Mpi ya Faro ye t'o mi tusa, i tuha i kutela kwa hae kwa Egepita. 
Cwale, Mababilona ba ta kuta. Ba ta lwanisa munzi, ba u hape mi ba u cise. 
Na, Muñ'a Bupilo, ni mi lemusa kuli mu si ke mwa ipuma ka ku hupula kuli Mababilona ha ba sa kuta. Ha ku cwalo, ba ta kuta luli. 
Niha ne mu ka tula mpi ya Mababilona ba ba mi lwanisa kaufela mane ku siyale ba ba holofezi feela, ba ba lobezi mwa litende za bona, bona batu bao ne ba ka zuha mi ba cise munzi.’ ”
Mpi ya Mababilona ya zwa mwa Jerusalema kakuli mpi ya Faro ne i sutelela. 
Jeremia kih'a nanuha mwa Jerusalema ku ya kwa naha ya Benjamine ku y'o nga kabelo ya hae ya liluwo la mba ya habo. 
Kono h'a y'o fita kwa Munyako wa Benjamine, nduna ya n'a zamaisa masole kwateñi, ili mutu ya n'a bizwa Irija mwan'a Shelemia muikulu wa Hanania, a yemisa Jeremia mi a li ku yena, “U sabela kwa Babilona wena!”
Jeremia a alaba, a li, “Ha ku cwalo! Batili, ha ni tobi!” Kono Irija h'a si ka utwa. A swala Jeremia, mi a mu isa kwa manduna. 
Ba halifela Jeremia, mi a natiwa ni ku kwalelwa mwa ndu ya Jonatani, muñoli wa mulena, kakuli ndu ya hae ne i ezizwe tolongo. 
Jeremia a kenyiwa mwa sikoti se si yepilwe mwa mubu, mi a ina mwateñi nako ye telele.
Mulena Zedekia a li Jeremia a tiswe ku yena, mi hona mo mwa ndu ya bulena a mu buza kwa mukunda, a li, “Kikuli ha ku na manzwi a zwa ku Muñ'a Bupilo, naa?”
Cwale Jeremia a buza, a li, “Ni ku foselize ka nzila ifi wena, kamba manduna ba hao, kamba sicaba se, ha mu ni kenyize mwa tolongo? 
Ku ezaheziñi kwa bapolofita ba hao ba ba ku bulelezi kuli mulena wa Babilona h'a na ku ku lwanisa, wena kamba naha ye? 
Mi cwale, mulen'a ka, ni kupa kuli u ni teeleze, mi u eze se ni kupa. Muñ'a ka, u si ke wa ni kutiseza kwa ndu ya muñoli wa hao Jonatani. Haiba u eza cwalo, luli ni ta y'o shwela mwateñi.”
Cwale Mulena Zedekia a laela kuli Jeremia a kwalelwe mwa lapa, mw'a n'a fiwanga sinkwa ka zazi ni zazi, ili se si zwa kwa baapehi ba lico, ku fitela linkwa i fela mwa hae. Jeremia a ina cwalo mwa lapa.
Shefatia mwan'a Matani, Gedalia mwan'a Pashuri, Jukali mwan'a Shelemia, ni Pashuri mwan'a Malikia, ba utwa z'a n'a nz'a bulelela batu yena Jeremia, ili ze n'e zwa ku Muñ'a Bupilo. 
Muñ'a Bupilo n'a ize, “Mutu ufi ni ufi ya ka ina mwa hae u ta shwela mwa ndwa, kapa ku bulaiwa ki tala kamba matuku. Kono mañi ni mañi ya ka y'o koza kwa Mababilona h'a na ku bulaiwa. U ka pila.” 
Jeremia n'a nz'a ba bulelela hape kuli Muñ'a Bupilo n'a ize “Munzi wo ni ta u fa ba mpi ya mulena wa Babilona, mi ba ta u hapa.”
Cwale manduna ba li ku mulena, “Mutu yo u swanezi ku bulaiwa. Ka ku bulela cwalo, u zwafisa masole ba ba mwa hae, mi u eza nto ye swana ku mañi ni mañi ya siyezi mwa hae. Mutu yo h'a liki ku tusa batu. U bata feela ku ba utwisa butuku.”
Mulena Zedekia kih'a li, “Kihonahe, cwale mu y'o eza mo mu latela ka yena. Ha ni koni ku mi hanisa.” 
Cwale ba nga Jeremia, mi ba mu beya mwa siliba sa mwan'a mulena Malikia, se ne si li mwa lapa. Ba mu shulumunena mwateñi ka mihala. Mwa siliba ne ku si na mezi, konji sileze feela, mi Jeremia a totobela mwa sileze.
Nihakulicwalo, Ebedi-Meleki wa Muetiopia, numbulwa ya n'a sebeza mwa ndu ya mulena, a utwa kuli ne ba beile Jeremia mwa siliba. Ka yona nako yeo mulena n'a li fa Kuta ni batu kwa Munyako wa Benjamine. 
Cwale Ebedi-Meleki a zwa mwa ndu, a ya kwateñi, mi a y'o li ku mulena, 
“Mulen'a ka, kezo ya batu ba i maswe. Ba beile Jeremia mwa siliba, mw'a ta bulaelwa luli ki tala. Mwa munzi ha ku sa na lico.” 
Mulena kiha s'a laela Ebedi-Meleki ku nga batu ba mashumi a malalu, ku ba ba ne ba inzi fo, ku y'o zwisa Jeremia mwa siliba a si ka shwa kale. 
Cwale Ebedi-Meleki a nga batu, mi ba ya koo ku bulukiwa libyana mwa lapa la mulena, ba y'o nga liapalo za kale, mi a li shetumunena ku Jeremia ka muhala mwa siliba mo. 
Cwale Ebedi-Meleki a li ku Jeremia, “Beya mahalaswana ao mwa mahwafa a hao kuli u si ke wa kubulwa ki mihala.” Jeremia a eza cwalo. 
Kiha ba mu hoha ka mihala, mi ba mu zwisa mwa siliba. Mwamulaho a zeo, Jeremia a bulukiwa cwalo mwa lapa.
Mulena Zedekia a lumela mupolofita Jeremia kuli a tiswe ku yena kwa munyako wa bulalu wa Tempele. A li ku Jeremia, “Ni ta ku buza puzo, mi ha ni lati kuli u ni patele se siñwi.”
Jeremia a li, “Ha ni ta ku bulelela niti u ta ni bulaya, mi ha ni ka ku fa kelezo, ha u na ku isa pilu ku yona.”
Cwale Mulena Zedekia a sepisa Jeremia kwa mukunda. A li, “Ka Muñ'a Bupilo ya pila, ya lu fa bupilo, ha ni na ku ku bulaya, mi ha ni na ku ku beya mwa mazoho a batu ba ba bata ku ku bulaya.”
Jeremia kiha s'a bulelela Mulena Zedekia kuli Muñ'a Bupilo ya Maata Kaufela, Mulimu wa Isilaele, n'a ize, “Haiba u ka koza kwa manduna ba Babilona u ka ipilisa, ni munzi wo ha u na ku ciswa. Wena ni lubasi lwa hao mu ta pila. 
Kono ha u sa kozi, fohe munzi wo u ta fiwa Mababilona, ba ba ta u cisa lotee, mi wena ha u na ku banduka.”
Kono Mulena Zedekia a alaba, a li, “Ni saba Majuda ba ba tobezi kwa Mababilona. Mwendi ni ka swana na isiwa ku bona, mi ba ta ni nyandisa.”
Jeremia a li, “Ha u na ku isiwa ku bona. Ni ku kupa kuli u utwe manzwi a Muñ'a Bupilo sina ha ni ku bulelezi ona, mi lika za hao kamukana li ta konda, mi bupilo bwa hao bu ta bulukeha. 
Kono Muñ'a Bupilo u ni bonisize mwa pono se si ta ezahala haiba u hana ku koza. 
Bona! Basali kaufela ba ba siyezi mwa mandu a bulena bwa Juda ba sweli ku isiwa kwa manduna ba Babilona. Utwa ze ba bulela ha ba ya. Ba li,
Cwale Jeremia a li, “Basali ni bana ba hao kamukana ba ta ngiwa, ba isiwe kwa Mababilona, mi wena kasibili ha u na ku banduka ku bona. U ta hapiwa ki mulena wa Babilona, mi munzi wo u ta ciswa, lotee.”
Zedekia a alaba, a li, “U si ke wa bulelela mutu ka ngambolo ye, mi bupilo bwa hao ha bu na ku ba mwa kozi. 
Haiba manduna ba ka utwa kuli ne ni bulela ni wena, ba ka taha ku t'o ku buza ze lu bulezi. Ba ta sepisa kuli ha ba na ku ku bulaya haiba u ba bulelela lika kamukana. 
Kono u ba bulelele kuli n'o ni kupa kuli ni si ke na ku kutiseza kwa ndu ya Jonatani ku y'o shwela mwateñi.” 
Manduna kaufela ba taha ku Jeremia. Ba mu buza, mi a ba bulelela hande-nde z'a n'a mu laezi mulena. Cwale ba tokwa se ne ba ka eza, kakuli ha ku na ya n'a utwile ngambolo yeo. 
 Jeremia a bulukiwa cwalo mwa lapa la bulena ku fitela lizazi l'o hapiwa Jerusalema.
Mwa kweli ya bulishumi ya silimo sa busupa ka ze peli sa puso ya Mulena Zedekia wa Juda, Mulena Nebukadenezare wa Babilona a taha ni mpi ya hae kamukana, mi a t'o lwanisa Jerusalema. 
Ka lizazi la busupa ka a mabeli mwa kweli ya bune, ili silimo sa bulishumi ka si li siñwi Zedekia a nz'a li mulena, mamota a munzi a punyiwa.
Jerusalema ha u hapwa, manduna ba ba pahami kaufela ba mulena wa Babilona ba taha mi ba t'o ina mwa libaka za bona kwa Munyako o Fahali, hamohocwalo ni Nerigali Sharezere, Shamigari Nebo, Sarisekimi ni Nerigali Sharezere yo muñwi.
Mulena Zedekia ni masole ba hae kaufela ha ba bona se si ezahalile, ba lika ku saba mwa hae busihu. Ba zwa ka nzila ya simu ya mulena, ba fita ka munyako o kopanya mamota a mabeli, mi ba sabela kwa neku la Musindi wa Jordani. 
Kono mpi ya Mababilona ya ba lelekisa, mi ba y'o swala Zedekia mwa mabala a fakaufi ni Jeriko. Ba mu hapa mi ba mu isa ku Mulena Nebukadenezare, ya n'a li mwa munzi wa Ribila mwa naha ya Hamati, mi koo, Nebukadenezare a y'o mu atula. 
Kwa Ribila mulena wa Babilona a laela pulao ya bana ba Zedekia, ndat'a bona a nz'a talimezi. Ni manduna ba Juda ni bona ba bulaiwa. 
Cwale Zedekia a punyiwa meeto, mi a tamiwa ka mawenge. Kih'a isiwa kwa Babilona. 
Ka yona nako yeo Mababilona ba cisa mandu a bulena ni mandu a batu, mi ba tuba mamota a Jerusalema. 
Kwa mafelelezo Nebuzaradani, yena muzamaisi wa mpi, a kungushula ba ba ne ba siyezi mwa hae, mi a ba isa kwa Babilona hamoho ni ba ba ne ba il'o koza ku yena. 
A siya batu ba bañwi, ba babotana luli, mwa naha ya Juda, ili ba ba ne ba si na se ne ba luile, mi a ba fa masimu a likota za veine ni masimu a lico cwalo.
Mulena Nebukadenezare wa Babilona a bulela Nebuzaradani, muzamaisi wa mpi, kuli a fe litaelo ze tatama bakeñisa Jeremia, a li, 
“Mu y'o nga Jeremia, mi mu mu babalele. Mu si ke mwa mu utwisa butuku, kono mu mu ezeze z'a bata kamukana.” 
Cwale Nebuzaradani, hamoho ni Nebushazabani nduna yo mutuna, ni Nerigali Sharezere nduna yo muñwi yo mutuna, ni manduna ba bañwi kaufela ba mulena wa Babilona ba lumelelana. 
Ba lumela Jeremia mi ba y'o mu nga mwa lapa. Ba t'o mu beya mwa pabalelo ya Gedalia, mwan'a Akikami ni muikulu wa Shafani, ya n'a swanezi ku bona kuli u y'o fita hande kwa hae. Mi cwale Jeremia a y'o ina kwateñi mwahal'a batu.
Muñ'a Bupilo a bulela ku Jeremia ha n'a sa kwalezwi mwa lapa. 
Jeremia n'a na ni ku y'o taluseza Ebedi-Meleki wa Muetiopia kuli Muñ'a Bupilo ya Maata Kaufela, Mulimu wa Isilaele, n'a ize, “Ni tuha ni tisa ziezi mwa munzi wo, isiñi bunde, sina ha ne ni u fumbezi. Mi ze ha li ka ezahala, u ta be u li teñi u iponela zona ka meeto. 
Kono na, Muñ'a Bupilo, ni ta ku sileleza, mi ha ni na ku ku fa mwa mazoho a batu b'o saba. 
Ni ta ku pilisa. Ha u na ku bulaiwa. U ta banduka u nz'o sa pila, kakuli u ni sepile. Ni bulezi, na, Muñ'a Bupilo.”
Muñ'a Bupilo a bulela ku Jeremia, Nebuzaradani muzamaisi wa mpi ha s'a mu lukuluzi mwa Rama. Jeremia n'a isizwe koo a tamilwe ka mawenge, hamoho ni batu ba bañwi ba ba ne ba zwa mwa Jerusalema ni Juda, ili ba ba hapilwe mi ba isiwa kwa Babilona. 
Muzamaisi a isa Jeremia kwatuko, mi a li ku yena, “Muñ'a Bupilo, Mulimu wa hao u fumbezi ku tisa ziezi mwa naha mo. 
Mi cwale u ezize s'a n'a bulezi. Zeo kaufela li ezahalile kakuli batu bahenu ba foselize Muñ'a Bupilo, mi ha ba si ka eza tato ya hae. 
Cwale ni zwisa mawenge kwa miambo ya hao ni ku lukulule. Haiba u bata ku ya ni na kwa Babilona, u ka na wa eza cwalo, mi ni ta y'o ku babalela. Kono ha u sa lati, u si ke wa ya. Naha ki ye tuna. Wa kona ku iketela. U ka na wa ikela kai ni kai ko u lata, ko u bata ku ya.”
Kono Jeremia h'a si ka ya. Cwale Nebuzaradani, a li, “Kutela ku Gedalia, mwan'a Akikami, muikulu wa Shafani, ya ezizwe mubusisi wa naha ya Juda ki mulena wa Babilona. Wa kona ku y'o ina ku yena, u pile mwahal'a batu, kamba ku ikela kai ni kai ko u lata ku ya.” Kiha s'a fa Jeremia limpo ni lico za mufaho, mi a mu fundula. 
Jeremia a y'o ina ni Gedalia kwa Mizipa, mi a y'o pila mwahal'a batu ba ba ne ba siyezi mwa naha.
  Bazamaisi ba limpi za Juda ba bañwi ni masole cwalo ne ba si ka koza. Ba utwa kuli mulena wa Babilona n'a yolisize Gedalia, mwan'a Akikami, ku ba mubusisi wa naha, mi n'a mu file ku zamaisa ba ba ne ba si ka isiwa kwa Babilona kamukana. Bao i ne li babotana luli mwa naha. 
Cwale Ishimaele mwan'a Netania, Johanani mwan'a Karea, Seraya mwan'a Tanashumeti, bana ba Efai wa mwa Netofa, ni Jezania mwan'a Maakati, ba ya ni batu ba bona ku Gedalia kwa Mizipa. 
Gedalia a li, “Ni mi bulelela cwana kuli luli ha ku mi tusi se siñwi ku saba ku koza kwa Mababilona. Mu yahe mwa naha mo, mu sebeleze mulena wa Babilona, mi mu ta iketa. 
Na kasibili ni ka ina kwa Mizipa, ni be muyemeli wa mina, Mababilona ha ba ka taha kwanu. Kono mwa kona ku kubukanya ni ku buluka waine, miselo ni mafula a olive, mi mu pile mwa minzi ye mu ngile.” 
Ka nako yeo, Majuda kaufela ba ba ne ba li mwa Moabi, Amoni, Edomo ni manaha a mañwi ba utwa kuli mulena wa Babilona n'a lumelezi Majuda ba bañwi ku ina mwa naha ya Juda, ni kuli mane n'a beile Gedalia ku ba mubusisi wa bona. 
Cwale Majuda kamukana ba siya libaka mo ne ba hasanezi, mi ba kutela mwa Juda. Ba taha ku Gedalia kwa Mizipa, mi ba t'o kubukanya waine ye ñata ni miselo cwalo.
Mwamulaho a zeo, Johanani mwan'a Karea ni baeteleli ba masole, ba ba ne ba si ka koza, ba taha ku Gedalia kwa Mizipa. 
Ba li ku yena, “Kikuli ha u zibi kuli Mulena Baalisi, wa kwa Amoni, u lumile Ishimaele mwan'a Netania ku t'o ku bulaya, nji?” Kono h'a si ka kolwa. 
Cwale Johanani a mu bulelela kwa mukunda, a li, “Ni lumelele ku y'o bulaya Ishimaele. Ha ku na ya ka ziba ya mu bulaile. Kikabakalañi h'a ka lumelelwa ku t'o ku bulaya? Fo, ku ta hapeleza Majuda kaufela ba ba inzi ni wena kuli ba hasane hape, mi ku ta tahisa ziezi kwa batu kamukana ba ba siyezi mwa Juda.”
Kono Gedalia a alaba, a li, “U si ke wa eza cwalo! S'o bulela ka Ishimaele ha si niti!”
  Ka kweli ya busupa, Ishimaele, mwan'a Netania, ili muikulu wa Elishama, wa lusika lwa bulena, a taha mwa Mizipa ni batu ba lishumi ku t'o bona Gedalia. Ha ne ba li mwa Mizipa mo, ba ca buhobe hamoho. 
Ishimaele ni batu ba hae ba lishumi ba comola lisabule za bona, mi ba bulaya Gedalia, ya n'a beilwe ki mulena wa Babilona ku ba mubusisi wa naha. 
Ishimaele hape a bulaya ni Majuda kamukana ba ba ne ba inzi ni Gedalia mwa Mizipa, hamohocwalo ni masole ba Mababilona ba ba ne ba li teñi fo.
Habusa, batu ne ba si ka ziba kale pulao ya Gedalia. 
Kwa fita batu ba mashumi a supile ka li li liñwi ba ba ne ba zwa kwa Sikemi, kwa Shilo ni kwa Samaria. Ne ba ipeuzi milelu, ba pazauzi liapalo za bona, mi ba ikolofalize. Ne ba lwezi mabele ni insense za ku isa mwa Tempele. 
Cwale Ishimaele a zwa mwa Mizipa ku y'o ba katanyeza, a nz'a zamaya a lila. H'a t'o fita ku bona, a li, “Bahaesu, a mu tahe, mu t'o bona Gedalia.” 
Ba sa z'o kena feela mwa hae, Ishimaele ni batu ba hae ba ba bulaya, mi ba latela litupu za bona mwa siliba.
Kono ne ku na ni batu ba lishumi mwa sitopa seo ba ba ize ku Ishimaele, “Mwanesu, u si ke wa lu bulaya! Lu na ni buloto, mabele ni mafula, ni linosi le lu patile mwa naheñi.” Cwale a ba tuhela, mi h'a si ka ba bulaya ni balikani ba bona. 
Siliba mw'a n'a latezi Ishimaele batu b'a n'a bulaile, i n'e li se situna. N'e li sona se ne si yahilwe ki Mulena Asa, ili sa ku itakeleza ku Mulena Baasha wa Isilaele. Ishimaele a si taza ka litupu za batu b'a n'a bulaile. 
Cwale Ishimaele a hapa bana ba mulena ba basizana ni batu kaufela ba ba ne ba siyezi mwa Mizipa, ba ba ne ba beilwe ki Nebuzaradani muzamaisi wa mpi mwa pabalelo ya Gedalia. Ishimaele a ba hapa kaufela, mi a funduka ku liba mwa naha ya Amoni.
Johanani, mwan'a Karea, ni baeteleli ba masole kamukana ba utwa ka za pulao ya n'a ezize Ishimaele. 
Cwale ba nga batu ba bona, mi ba y'o mu lwanisa. Ba y'o mu swalela fakaufi ni lisa le lituna la kwa Gibioni. 
Lihapiwa ba Ishimaele, ha ba bona Johanani ni baeteleli ba masole ba taha ni yena, ba taba. 
Lihapiwa kiha ba fetuha, mi ba matela ku Johanani. 
Kono Ishimaele ni ba bañwi ba supile ka a li muñwi kwa batu ba hae ba banduka ku Johanani, mi ba sabela mwa naha ya Amoni.
Cwale Johanani ni baeteleli ba mpi, b'a n'a zamaya ni bona, ba nga masole, basali, banana ni linumbulwa b'a n'a hapile Ishimaele kwa Mizipa ha s'a bulaile Gedalia. Ba babalela batu b'a n'a il'o kutisa Johanani kwa Gibioni. 
Ba bunduka, ba y'o yema hanyinyani kwa Kimihani fakaufi ni Betelehema. Ne ba lakaza ku tobela Mababilona. 
Ne ba tabela ku ya kwa Egepita. Ne ba saba Mababilona kakuli Ishimaele n'a bulaile Gedalia, ya n'a beilwe ki mulena wa Babilona ku ba mubusi wa naha.
Cwale bazamaisi kaufela ba mpi, ba kopana ni Johanani mwan'a Karea ni Jezania mwan'a Hosea hamohocwalo ni sicaba kamukana, ku kala ka ba banyinyani ku fita ku ba bahulu, mi ba taha ku mupolofita Jeremia. 
Ba t'o li ku yena, “Muhaesu, u lu ezeze se lu ku kupa! U lu lapelele ku Muñ'a Bupilo, Mulimu wa luna. U lu lapelele luna ba ba siyezi kamukana. Lu kile lwa ba ba bañata, kono sina h'a u bona, se lu siyezi lu li ba sikai feela. 
U lapele kuli Muñ'a Bupilo, Mulimu wa luna, a lu bonise nzila ye lu ka ya ka yona ni se lu swanezi ku eza.”
Jeremia a alaba, a li, “Ku lukilehe. Ni ta lapela ku Muñ'a Bupilo, Mulimu wa luna, sina mo mu kupezi, mi s'a ka bulela kaufela, ni ta mi zibisa. Ha ni na ku mi patela ni se sikana.”
Cwale ba li ku Jeremia, “Muñ'a Bupilo a be yena paki ya luna ya niti ni ye sepahala, haiba lu sa buluki litaelo kamukana z'a ku laela Muñ'a Bupilo, Mulimu wa luna, kuli lu li eze. 
I ka ba ze nde kapa ze maswe, lu ta utwa feela Muñ'a Bupilo, Mulimu wa luna, ye lu ku luma ku yena. Haiba lu mu utwa, lika kaufela li ta luka.”
Mazazi a lishumi ha s'a felile, Muñ'a Bupilo a bulela ku Jeremia. 
Cwale Jeremia a biza Johanani mwan'a Karea, bazamaisi ba mpi kaufela b'a n'a inzi ni bona, ni batu kaufela ka litopa za bona kamukana. 
A li ku bona, “Muñ'a Bupilo, Mulimu wa Isilaele, yo mu ni lumile ku yena ka kupo ya mina, u ize, 
‘Haiba mu bata ku pila mwa naha mo, fohe ni ta mi tohonolofaza, mi ha ku na ya ka mi kataza. Ni ta mi cala isiñi ku mi kumula. Ziezi ye ni mi tiselize i ni swabisize hahulu. 
Mu lisele ku saba mulena wa Babilona. Mu si ke mwa saba, kakuli ni inzi ni mina. Ni ta mi pilisa, ni mi yangwele mwa maata a hae. Ni bulezi, na, Muñ'a Bupilo. 
Ni ta ba ni mukekecima ku mina, mi ni ta eza kuli ni yena a be ni mukekecima ku mina, mane a mi tuhele, mu kutele kwa hae.’
“Kono mina batu ba ba siyezi mwa Juda mu si ke mwa hana ku utwa Muñ'a Bupilo, Mulimu wa mina, ni ku hana ku pila mwa naha mo. 
Mu si ke mwa li, ‘Batili! Lu ta ya, lu y'o itulela kwa Egepita ko lu si ke lwa bona ndwa hape kamba ku utwa batu ha ba bizezwa kwa ndwa, ni ko lu si ke lwa shwa tala.’ 
Haiba mu bulela cwalo, fo Muñ'a Bupilo ya Maata Kaufela, Mulimu wa Isilaele, u li, ‘Mu iketezi ku y'o ina mwa Egepita. 
Cwalehe, ndwa ye mi mbemaukisa lipilu i ta mi swalela mwa nzila, tala ye mu saba i ta mi latelela, mi mu ta y'o shwela hona kwa Egepita koo. 
Batu kamukana ba ba itukiselize ku y'o pila mwa Egepita ba ta shwa, i ka ba mwa ndwa, kamba ka tala, kapa ka matuku. Ha ku na ni a li muñwi wa bona ya ta pila. Ha ku na ya ka banduka ziezi ye ni ta ba tiseza.’
“Muñ'a Bupilo, Mulimu wa Isilaele, u li, ‘Sina mo ni sululezi bunyemi ni buhali bwa ka fa batu ba Jerusalema, ni ka sululela cwalo buhali bwa ka fahalimw'a mina, haiba mu ya kwa Egepita. Mu ta ba pono ye sabisa. Batu ba ta mi sheununa, mi libizo la mina li ta sebeliswa sina sikuto. Ha mu na ku bona sibaka se hape.’ ”
Cwale Jeremia a zwelapili, a li, “Muñ'a Bupilo u mi bulelezi, mina batu ba ba siyezi mwa Juda, kuli mu si ke mwa ya kwa Egepita. Cwale na mi lemusa. 
Mu ka fosa hahulu haiba mu ya kwateñi. Mu ni lumile ku Muñ'a Bupilo, Mulimu wa luna, mi mu ni bulelezi, mwa li, ‘U lu lapelele ku Muñ'a Bupilo, Mulimu wa luna! U lu bulelele lika kamukana z'a bata kuli lu li eze, mi lu ta li eza.’ 
Mi cwale ni mi bulelezi, kono mu hanyelize lika kaufela z'a ni lumile Muñ'a Bupilo, Mulimu wa luna, kuli ni t'o mi taluseza zona. 
Cwalehe, mu hupule se. Mu ta y'o shwela mwa ndwa, ku shwa tala, kamba ku bulaiwa ki matuku mwa naha mo mu bata ku y'o ina.”
Jeremia a feza ku bulelela batu lika kamukana z'a n'a lumilwe ki Muñ'a Bupilo, Mulimu wa bona, kuli a ba bulelele zona. 
Cwale Azaria mwan'a Hosea, ni Johanani mwan'a Karea, ni batu ba bañwi kaufela ba baikuhumusi, ba li ku Jeremia, “Wa puma! Muñ'a Bupilo, Mulimu wa luna, h'a si ka ku luma ku t'o lu bulelela kuli lu si ke lwa y'o ina mwa Egepita. 
Kono u shongilwe ki Baruki, mwan'a Neria, kuli u lu yemele ka mahutu, mi u lu ise mwa puso ya Mababilona, kuli ba lu bulaye kamba ba lu ise kwa Babilona.” 
Cwale ne ku si na ya n'a lumezi taelo ya Muñ'a Bupilo ya ku ina mwa naha ya Juda nihaili Johanani, kamba baeteleli ba mpi, kamba mutu ufi ni ufi. 
 Cwale Johanani ni manduna ba mpi kamukana ba nga batu ba ba ne ba siyezi mwa Juda, mi ba ya ni bona kwa Egepita. Ba nga batu kaufela ba ba ne ba kutezi mwa Juda ku zwa mwa macaba mo ne ba hasanezi. 
Ba nga banna, basali ni banana, mane ni bana ba malena ba basali. Ba nga mañi ni mañi ya n'a siilwe ki Nebuzaradani, muzamaisi wa mpi, mwa pabalelo ya Gedalia, hamohocwalo ni Jeremia ni Baruki. 
Ba hana taelo ya Muñ'a Bupilo, mi ba ikela kwa Egepita, mane ku y'o fita mwa munzi wa Takapanesi.
Hona moo mwa Takapanesi, Muñ'a Bupilo a li ku Jeremia, 
“U nge kwa macwe a matuna, mi u y'o a pumbeka fapil'a munyako wa ndu ya muso, hona mwa hae mo, mi u eze cwalo, Majuda ba bañwi ba nze ba ku bona. 
Fohe, u ba bulelele, u li, ‘Na, Muñ'a Bupilo ya Maata Kaufela, Mulimu wa Isilaele, ni ta tisa mutang'a ka, Mulena Nebukadenezare wa Babilona. Ni ta beya lubona lwa hae fahalimw'a ona macwe a ni pumbekile ao, mi ni bapulele fateñi tende ya bulena. 
Nebukadenezare u ka taha ku t'o tula Egepita. Batu bao ba ba lukela ku bulaiwa ki matuku, ba ta bulaiwa ki ona. Ba ba lukela ku hapiwa, u ta ba hapisa. Ba ba lukela ku bulaiwa mwa ndwa, u ta ba bulaela mwa ndwa. 
Litempele za milimu ya Maegepita ni ta li tumbeka mulilo, li ce, ni mulena wa Babilona u ta cisa milimu ya bona kamba a i nge mi a ye ni yona. Sina mulisana h'a lwena linda mwa liapalo za hae, ku cwalo ni ku mulena wa Babilona, u ta lwena naha ya Egepita mane i kene, kihona a ka zamaya s'a komile. 
U ta tuba maswaniso a macwe a mwa Heliopolisi mwa Egepita, mi a cise litempele za milimu ya Maegepita.’ ”
Muñ'a Bupilo a bulela ku Jeremia bakeñisa Majuda kaufela ba ba pila mwa Egepita, ili mwa minzi ya Migidoli, Takapanesi, ni Mefisi, ni ba ba mwa neku la mboela wa naha. 
Muñ'a Bupilo ya Maata Kaufela, Mulimu wa Isilaele, a li, “Mina kasibili mu iponezi mo ni sinyelize Jerusalema ni minzi ye miñwi kaufela mwa Juda, mane ni ka nako ye ki matota feela, mi ha ku na mutu ya pila mwateñi.” 
Ni ezize cwalo kakuli batu ba ku yona ne ba ezize ze maswe, mi mane ba ni nyemisa. Ba ezelize milimu i sili litabelo. Mane ba sebelelize milimu ye, nihaili bona kamba mina hamohocwalo ni bo kukw'a mina ha mu si ka ipeya kwatas'a yona. 
Ne ni sweli ku mi lumela batanga ba ka, bona bapolofita, ba ba mi bulelezi kuli mu si ke mwa eza nto ye maswe ye, ye ni toile. 
Kono ha mu si ka utwa kamba ku isa pilu kwateñi. Ha mu si ka tuhela mikwa ya mina ye maswe ya ku ezeza milimu i sili litabelo. 
Cwalehe, kiha ni sululela bunyemi ni buhali bwa ka fahalimw'a minzi yeo ya Juda ni mikwakwa ya Jerusalema, mi na i tumbeka mulilo. Ya siyala ili matota, mi ya ba pono ye sabisa, sina mo i inezi ni kacenu.
“Mi cwale, na, Muñ'a Bupilo ya Maata Kaufela, Mulimu wa Isilaele, na mi buza, ni li, ‘Kikabakalañi ha mu ikeza bumaswe bo bu cwalo ili mina? Kikuli mu bata ku tiseza banna, basali, banana ni limbututu ziezi, kuli ku si ke kwa siyala nihaili mutu a li muñwi ku mina, nji? 
Mu ni nyemisezañi ka maswaniso a mina ni ka litabelo ze mu ezeza milimu ye miñwi, mo mwa Egepita, mo mu til'o koza feela? Kana mu eza cwalo kuli mu ipulaye ili mina, kuli mu sheununwe ki macaba a lifasi kaufela, mi ba sebelise libizo la mina inge sikuto, nji? 
Kana mu se mu libezi lika ze maswe kamukana ze ezizwe mwa minzi ya Juda ni mwa mikwakwa ya Jerusalema ki bo kukw'a mina ni basali ba mina cwalo, naa?’ 
Kono ku fitela ni la kacenu le, ha mu si ka ikokobeza. Ha mu si ka ni saba, kamba ku ya ka litaelo ni ka milao ye ni mi file, mina, ni bo kukw'a mina.
“Cwalehe, na, Muñ'a Bupilo ya Maata Kaufela, Mulimu wa Isilaele, ni ta mi tiseza ziezi, ni sinye Juda kaufela. 
Haili ka batu ba Juda ba ba siyezi mi ba itukiselize ku yaha mwa Egepita, ni ta ba feza kamukan'a bona. Kaufel'a bona, ba bahulu ni ba banyinyani, ba ta shwa mwa Egepita, i ka ba ka ndwa kamba ka tala. Ba ta ba pono ye sabisa. Batu ba ta ba sheununa mi ba ta sebelisa libizo la bona sina sikutiso. 
Ni ta utwisa ba ba inzi mwa Egepita butuku, sina mo ni utwiselize Jerusalema butuku ili ka ndwa, tala ni matuku. 
Ha ku na batu ba Juda ba ba siyezi, ili ba ba tile mwa Egepita ku t'o yaha, ba ba ta banduka kamba ku pila. Ha ku na ku ba nihaili a li muñwi wa ku bona ya ta kutela kwa Juda, ko ba lakaza ku y'o pila hape. Ha ku na ya ta kuta konji bakozi ba sikai feela.”
Cwale banna kamukana ba ba zibile kuli basali ba bona ba ezelize milimu i sili litabelo, ni basali kaufela ba ba ne ba ba yemelezi, hamohocwalo ni Majuda ba ba ne ba yahile kwa mboela wa Egepita, ili sitopa se situna, ba li ku Jeremia, 
“Lwa hana ku utwa z'o lu bulelela ka libizo la Muñ'a Bupilo. 
Lu ta eza lika kamukana ze lu ize lu ka li eza. Lu ka ezeza mulimu wa musali ya bizwa Mufumahali wa Lihalimu litabelo, mi lu ka mu selelanga limpo za ku nwa, sina mo ne lu ezeza luna, bo kukw'a luna, malena, ni baeteleli ba luna mwa minzi ya Juda ni mwa mikwakwa ya Jerusalema. Ka nako yeo ne lu na ni lico ze ñata, ne lu iketile ku si na butata. 
Kono ha lu sa li lu tuhela ku ezeza Mufumahali wa Lihalimu litabelo ni ku mu fa limpo za ku nwa, ha ku na se lu bile ni sona, mi batu ba ku luna ba shwile mwa lindwa ni ku bulaiwa ki tala.”
Mi basali ba ekeza, ba li, “Ha ne lu ezanga linkwana ze swana ni Mufumahali wa Lihalimu, lu mu ezeza litabelo, lu mu selela limpo ze nwiwa, banna ba luna ne ba lumela ze ne lu eza.”
Jeremia kih'a li kwa batu kaufela, kwa banna ni basali ba ba ne ba mu alabile cwalo, 
“Haili ka litabelo ze ne mu ezanga mina, bo kukw'a mina, malena, baeteleli ni batu kaufela ba naha, mwa minzi ya Juda ni mwa mikwakwa ya Jerusalema, kana mu hupula kuli Muñ'a Bupilo n'a sa li zibi kamba mu li u li libezi, nji? 
Lona la kacenu le, naha ya mina i siyezi ili matota mi ha ku na ya pila mwateñi. I fetuhile pono ye sabisa, mane batu ba sebelisa libizo la yona inge sikuto, kakuli Muñ'a Bupilo n'a palezwi ku iswala ka bumaswe bwa likezo za mina. 
Ziezi ye i tile ku mina, sina mo ku inezi kacenu, kakuli mu ezelize milimu i sili litabelo, mi mu foselize Muñ'a Bupilo. Ha mu si ka ya ka lituto, likelezo ni milao ya hae.”
Jeremia a bulelela batu kaufela, mi sihulu basali, seo Muñ'a Bupilo ya Maata Kaufela, Mulimu wa Isilaele, n'a si bulela kwa batu ba Juda ba ba ne ba pila mwa Egepita. 
N'a li, “Mina, ni basali ba mina, mu ezize lisepiso ze tiile ku Mufumahali wa Lihalimu. Mu sepisize kuli mu ta mu ezezanga litabelo ni ku mu selelanga limpo za ku nwa, mi mu bulukile lisepiso za mina. Ki handehe! Mu buluke lisepiso za mina! Mu zwelepili mwa buitamo bwa mina! 
Kono cwale mu teeleze kwa sepiso ye ni ezize, na, Muñ'a Bupilo, ka libizo la ka le li maata, ku mina Majuda kamukana ba ba li mwa Egepita. Ha ni sa na ku lumelela ni hanyinyani mañi ni mañi ku mina kuli a sepise ka libizo la ka, a li, ‘Ka Muñ'a Bupilo ya Pahami ya pila!’ 
Ni ta mi paleliswa ku zwelapili, mi mu ta bulaiwa. Mina batu ba Juda kaufela ba ba pila mwa Egepita mu ta shwa, i ka ba mwa ndwa kamba ka matuku, mane ku tokwe ni a li muñwi wa mina ya siyala. 
Ki ba sikai feela ku mina ba ba ta banduka kwa lifu, mi ba zwe mwa Egepita ku ya mwa Juda. Cwale batu ba Juda ba ba siyezi kwand'a ba ba tile mwa Egepita ba ta ziba ya bulezi se si ezahalile kuli ki mañi, ki bona kamba ki na. 
Na, Muñ'a Bupilo, ni ta mi fa sisupo se, sa kuli ni ta mi utwisa butuku hona mwa sibaka mo, ni kuli sepiso ya ka ya ku mi tiseza ziezi i ta ezahala. 
 Ni ta eza kuli Faro Hofira, mulena wa Egepita, a hapiwe ki lila za hae ze bata ku mu bulaya, sina mo ne ni ezelize ku Mulena Zedekia wa Juda, h'a hapiwa ki Mulena Nebukadenezare wa kwa Babilona, ya n'a li sila sa hae mi a bata ku mu bulaya.”
  Mwa silimo sa bune sa Jojakimi mwan'a Josiasi, h'a nz'a li mulena wa Juda, Baruki mwan'a Neria a ñola z'a n'a bulelezwi ki Jeremia. Cwale mupolofita Jeremia a bulela ni Baruki. 
A mu bulelela kuli Muñ'a Bupilo, Mulimu wa Isilaele, n'a ize, 
“Baruki, wena u li, ‘Na tuhela! Muñ'a Bupilo u ekelize maswabi kwa manyando a ka. Ni katezi ku tonga, mi ha ni fumani pumulo!’ ”
Muñ'a Bupilo kih'a bulelela Jeremia kuli a y'o taluseza Baruki, a li, “Na lutulula se ni yahile ni ku kumaula ze ni cezi. Ni ta eza cwalo mwa lifasi kamukana. 
Kikuli wena u bata ku lukisezwa za hao u li nosi, nji? U si ke wa bata cwalo. Ni tiseza batu kaufela ziezi, kono nihakulicwalo wena u ta banduka u nz'o pila, kai ni kai k'o ta ya. Ni bulezi, na, Muñ'a Bupilo.”
Muñ'a Bupilo a bulela ku Jeremia bakeñisa macaba. 
 Mi s'a bulezi ka Egepita ki se. Muñ'a Bupilo u bulezi ka mpi ya Faro Neko, mulena wa Egepita, ya tuzwi ki Nebukadenezare mulena wa Babilona, kwa Karekemishi fakaufi ni Nuka ya Yuferati, ili mwa silimo sa bune sa puso ya Jojakimi, mwan'a Josiasi, wa Juda.
“Manduna ba Maegepita
Mu tame litumo kwa lipizi za mina,
“Kono kiñi se ni bona?”
Ba ba na ni lubilo
Ki mañi yo ya taha sina Nile,
Ki Egepita ya taha sina Nile,
A mu laele lipizi li ye,
Le ki lona lizazi la Muñ'a Bupilo,
Batu ba Egepita,
Macaba a utwile maswabi a mina.
  Muñ'a Bupilo a bulela ku mupolofita Jeremia, Mulena Nebukadenezare wa Babilona h'a taha ku t'o lwanisa Egepita.
“A mu li ambole mwa minzi ya Egepita,
Kikabakalañi mulimu wa mina
Masole ba mina ba sitatalile,
“Mu fe Faro, mulena wa Egepita,
Na, ya Maata Kaufela,
Mu itukiseze ku hapiwa,
Egepita u ta swana ni sitole
Nihaili masole ba hae ba babeleki
Egepita wa mata ni ku fooma
Ba lema mushitu wa zona o tibani,
Batu ba Egepita ba swabiswa.
Muñ'a Bupilo ya Maata Kaufela, Mulimu wa Isilaele, u li, “Ni ta utwisa Amoni butuku yena mulimu wa mwa Tebe, hamohocwalo ni Egepita, milimu ni malena a hae. Ni ta utwisa Faro butuku, ni ba ba mu sepile kamukana. 
Ni ta ba tuhela kuli ba hapiwe ki ba ba bata ku ba bulaya, ili ku Mulena Nebukadenezare wa Babilona ni mpi ya hae. Kono mwamulahonyana batu ba ta pila mwa Egepita hape, sina mo ne ba pilela ka linako ze felile. Ni bulezi, na, Muñ'a Bupilo.”
  “Baikulu ba mutang'a ka Jakobo,
Ni ta ba ni mina, ni mi pilise.
  Faro a si ka lwanisa Gaza kale, Muñ'a Bupilo a bulela ku mupolofita Jeremia ka Mafilisita. 
A li,
Ba ta utwa misindo ya litaku
Nako i se i fitile ya ku sinya
Ku tile maswabi a matuna kwa batu
Mwa lila, mu li,
Kono i ta pumula cwañi,
  Se, ki sona s'a bulezi Muñ'a Bupilo ya Maata Kaufela ka Moabi. U ize,
Kwa Heshiboni sila sa lela, si li,
Batu ba mwa Horonaimi
“Moabi u sinyizwe.
Mu utwe mulumo
Ba li, ‘A mu mate!
“Moabi, n'o sepile maata
Ha ku na munzi o ta banduka
Mu beele Moabi licwe la fa libita.
Mutu ya sa ezi musebezi wa Muñ'a Bupilo ka pilu ya hae kaufela, a kutiwe! Mutu ya sa bulayi ka sabule ya hae, a kutiwe!
Muñ'a Bupilo u li, “Nako kaufela Moabi u pilile ka ku iketa, mi h'a si ka ba a hapiwa. Moabi u swana ni waine ye tuhezwi kuli i shekele i sa nyunganyungiwi, ye sa shimululelwi mwa piza ye ni yani. Muunko wa yona ha u si ka sinyeha, ni munati wa yona ki o munde sina pili.
“Cwalehe, nako ya taha fo ni ta lumelela batu ku t'o sulula Moabi sina waine, ba siye lipiza za hae mukungulu, mi ba li tubake buemba-emba. 
Fohe Mamoabi ba ta swaba ka Kemoshi, mulimu wa bona, sina mo ne ba swabezi Maisilaele ka Betele, mulimu ye ne ba sepile.
“Kikabakalañi, mina batu ba Moabi
Moabi ni minzi ya yona i sinyizwe.
Ziezi ya Moabi ya sutelela.
“Mina ba ba yahile
Mina ba ba yahile mwa Diboni,
Mina ba ba yahile mwa Aroere,
Ba ta mi alaba, ba li,
“Katulo i fitile mwa minzi ya mwa libala. I fitile mwa Horoni, Jahaza ni Mefaati. 
I fitile mwa Diboni, Nebo ni Beti-Dibilataimi. 
I fitile mwa Kiriyataimi, Beti-Gamuli ni Beti-Meoni. 
I fitile mwa Keriyoti ni mwa Bozira. Katulo i keni mwa minzi ya Moabi kamukana, ye fakaufi ni ye kwahule. 
Maata a Moabi a tubilwe, ni mandunda a hae a felile. Ni bulezi, na, Muñ'a Bupilo.”
“Mu kolise Moabi, kakuli u ni fetuhezi, na, Muñ'a Bupilo. Moabi u ta pitika mwa mataza a hae, mi batu ba ta seha. 
Moabi, u hupule mo n'o sheununela batu ba Isilaele! U ba ezize sina batu ba ba swelwi mwa sikutu sa masholi.
“Mina batu ba ba yahile mwa Moabi, mu zwe mwa minzi ya mina! Mu y'o pila mwa macwe! Mu swane ni liiba le li yaletela kwatuko a musima. 
Moabi u ikuhumusa hahulu! Ni utwile mw'a ikuhumuseza, ku ipa, ni kashwau ka batu bao, ni mo ba ikupulela ili bona. 
Na, Muñ'a Bupilo, ni ziba kashwau ka bona. Ku itumba kwa bona ha ku yi ko kuñwi, mi lika ze ba eza ha li ini nako ye telele. 
Kabakaleo ni ta silisa bakeñisa Moabi ni batu ba mwa Kiri-Heresi kaufela. 
Ni ta lilela batu ba mwa Sibima, ku fita ba mwa Jazere. Munzi wa Sibima, u swana ni kota ya veine ya mitai ye silile Liwate la Lizwai, mane ku y'o fita kwa Jazere. Kono cwale miselo ya litabula ni makocela a hao li sinyizwe. 
Tabo ni nyakalalo li zwisizwe mwa naha ye nunile ya Moabi. Ha ku sa na waine mwa likondolelo. Ha ku sa na ya eza waine ni ku huweleza ka tabo.
“Batu ba mwa Heshiboni ni Eleale ba lila, mi sililo sa bona mane si y'o utwahala ni kwa Jahazi. Si y'o utwiwa ki batu ba ba kwa Zoare, mane ni ba kwa Horonaimi ni Egilati-Shelishiya, kakuli mezi a Nimirini a s'a kalile. 
Ni ta tuhelisa batu ba Moabi ku y'o eza lisebelezo fa libaka ze lumbile ni ku ezeza milimu ya bona litabelo. Ni bulezi, na, Muñ'a Bupilo.
“Kabakaleo pilu ya ka i sikokela Moabi ni batu ba mwa Kiri-Heresi sina mutu ya liza pina ya maswabi ka pala, kakuli ze ne ba na ni zona kamukana li ile. 
Mañi ni mañi u kutilwe kwa toho ni ku beulwa mulelu. Kaufel'a bona ba ikolofalize fa miambo, ni mutu ni mutu u apezi saka. 
Fa lituwa za mandu a Moabi kamukana ni mwa lipatelo kaufela ha ku na ni se sikana konji ku silisa feela, kakuli ni tubile Moabi sina piza ye si na ya i bata. Ni bulezi, na, Muñ'a Bupilo. 
Naha ya Moabi i pyata-pyatehile! Mu lile! Moabi i tompolozwi. I s'e li mwa matota, mi macaba a bapani ni yona kamukana a i sheununa.”
“Na, Muñ'a Bupilo, ni sepisize kuli sicaba se siñwi si ta shulumukela fahalimw'a Moabi sina mbande ye bapuzi mafufa a yona. 
Minzi ni masabelo li ta hapiwa. Ka lona lizazi leo, masole ba Moabi ba ta saba sina musali ya indukilwe. 
Naha ya Moabi i ta sinyiwa, mi ha i sa na ku ba sicaba hape, kakuli i ni fetuhezi. 
Sabo, misima ni liteo li litezi batu ba Moabi! Ni bulezi, na, Muñ'a Bupilo. 
Ufi ni ufi ya ta lika ku banduka kwa sabo u ta wela mwa misima, mi mañi ni mañi ya ta zwa mwa musima u ta swasiwa mwa liteo, kakuli ni tomile nako ya ku sinyeha kwa Moabi. Ni bulezi, na, Muñ'a Bupilo. 
Bakozi ba ba zielehile ba lika ku fumana silelezo mwa munzi wa Heshiboni. Kono Heshiboni, munzi o kile wa buswa ki Mulena Sihoni, u mwa mulilo. Mulilo u cisize manaha a kwa milulwani ni fa malundu a lumbile a batu ba Moabi ba ba lata hahulu ndwa. 
Mawee, bumai bwa batu ba Moabi! Batu ba ba ne ba lapela Kemoshi ba shwile, mi bana ba bona ba bashimani ni ba basizana ba hapilwe, mi ba ile.
“Kono mwa mazazi a taha ni ta zwiseza Moabi pili hape.” Ye ki yona katulo ya Muñ'a Bupilo ka Moabi.
  Se ki sona s'a bulela Muñ'a Bupilo ka Maamoni, u li, “Banna ba Isilaele ba kai? Kikuli ha ku na ya kona ku lwanela naha ya bona, nji? Kiñi ha ba liselezi batu ba ba lapela Malikomi ba nga naha ya lusika lwa Gadi, mi ba yaha mwateñi? 
Ku lukile, nako ya taha fo ni ta eza batu ba munzi wa Raba kuli ba utwe lilata la ndwa. Ona munzi wa Maamoni wani u ta siyala u li matota ni minzinyana ya ona i ta ciswa lotee. Isilaele u ta kutisa naha ya hae ku ba ba ne ba i ngile. Ni bulezi, na, Muñ'a Bupilo. 
Mu lile, mina batu ba Heshiboni! Munzi wa mina wa sinyeha! Mina basali ba Raba, mu lile! Mu apale masaka, mi mu silise! Mu matele kafa ni kafa. Malikomi, mulimu wa mina, u ta hapiwa hamohocwalo ni baprisita ni batu ba hae ba ba kutekeha. 
Kiñi ha mu itumba, mina batu ba ba sa sepahali? Maata a mina a fokola. Kikabakalañi ha mu sepa maata a mina, mane mu li ha ku na ya ka lika ku t'o mi lwanisa? 
Ni ta mi tiseza ze sabisa mwa maneku kamukana. Mu ta hasanyiwa ki sabo kaufel'a mina. Yo muñwi ni yo muñwi u ta lika ku ipilisa, mi hape ha ku na ya ta kopanya masole ba mina hamoho. Ni bulezi, na, Muñ'a Bupilo ya Maata Kaufela.
“Kono mwamulaho ni ta fa batu ba Amoni buiketo hape. Ni bulezi, na, Muñ'a Bupilo.”
   S'a bulezi Muñ'a Bupilo ka Edomo ki se. U ize, “Kana batu ba Edomo ba latehezwi ki butali bwa bona? Kikuli baelezi ba bona ha ba sa kona ku ba bulelela ze ba swanezi ku eza, naa? Ngana ya bona kaufela i felile, nji? 
Batu ba Dedani, mu sabe! Mu y'o ipata! Ni tuha ni sinya baikulu ba Esau, kakuli nako ya ka ya ku ba utwisa butuku i se i fitile. 
Batu ha ba taha ku t'o yanga makocela a veine, ba siyanga a mañwi, mi masholi ha ba taha busihu, ba t'o ikungela feela ze ba bata. 
Kono ni se ni amuhile baikulu ba Esau za bona kaufela, mi ni bonahalisize maipato a bona, cwale ha ba sa kona ku ipata. Batu ba Edomo, banabahabo bona ni ba ba bapani ni bona cwalo ba sinyizwe. Ha ku na ya siyezi. 
Mu ni siyele lindiala za mina, mi ni ta li babalela. Limbelwa za mina li ta sepa na.”
Muñ'a Bupilo u li, “Haiba ba ba ne ba sa swaneli ku utwa butuku ba kile ba nwela mwa sinwiso sa ku natiwa, kana mina mu hupula kuli ha mu na ku utwiswa butuku, nji? Batili, mu swanezi ku nwela mwa sinwiso seo! 
Na kasibili ni itamile kuli munzi wa Bozira u ta fetuha pono ye sabisa. I ta ba feela lihalaupa. Batu ba ta u sheununa, mi libizo la ona ba li sebelise sina sikuto. Minzi ye fakaufi kamukana i ta ba matota feela kuya kuile. Ni bulezi, na, Muñ'a Bupilo.”
Jeremia a li, “Ni amuhezi litaba ze zwa ku Muñ'a Bupilo. U lumile numwana ku t'o bulelela macaba kuli, ‘Mu kopanye limpi za mina, mi mu y'o lwanisa Edomo! Mu itukisize ndwa!’ 
Muñ'a Bupilo u ta fukuza maata a sicaba sa mina, mi ha ku na ya ta mi kuteka. 
Buikuhumuso bwa mina bu mi pumile. Ha ku na ya sa mi saba hahulu sina mo mu hupulela mina. Mu ina fahalimw'a macwe, fahalimw'a malundu a lumbile. Kono, niha mu pila kwahalimu cwalo sina mbande, Muñ'a Bupilo u ta mi kulumuna kwateñi. Muñ'a Bupilo u bulezi.”
Muñ'a Bupilo u li, “Ku sinyeha ko ku sabisa ko, ku ta tahela Edomo kuli mutu ufi ni ufi ya ka fita a komokiswe ni ku sabiswa ki ze tahezi naha yeo kaufela. 
 Nto ye ta ezahala kwa Edomo i ta swana ni ye n'e ezahalile kwa Sodoma ni Gomora, fo i kile ya sinyezwa ni minzi ye ne bapani ni yona. Ha ku na ya ka pila mwateñi, nihaili ka nakonyana feela. Ni bulezi, na, Muñ'a Bupilo. 
 Ni ka taha sina tau ye zamaya mwa libala le litala, ku zwa mwa mushitu o tibani kwatuko a Nuka ya Jordani, mi ni ta eza Maedomo kuli ba sabele naha ya bona ka putako. Cwale mueteleli ye ni ta keta u ta busa sicaba. Ki mañi ya ka likanyezwa ni na? Ki mañi ya ka ituma pilu ku lwanisana ni na? Mubusi ya ka ni hanyeza ki ufi? 
Cwale mu utwe mulelo o ni lelile, na, Muñ'a Bupilo, ka batu ba Edomo, ni ku se ni hupula ku si eza kwa batu ba ba yahile mwa munzi wa Temani. Niha i ka ba bana ba bona kaufela ba ta hohololwa, mi mañi ni mañi u ta komoka. 
Edomo ha i ta wa, i ta eza lilata le lituna kuli mane lifasi li be li zikinyehe, mi sililo si ta y'o utwahala mane ni kwa Liwate le Lifubelu. 
Sila si ta lwanisa Bozira sina mbande ye shulumuka ku zwa kwahalimu, i pakuzi mafufa a yona. Ka lona lizazi leo, masole ba Edomo ba ka saba sina musali ya s'a indukilwe.”
  Se, ki sona s'a bulezi Muñ'a Bupilo ka Damaseka. U ize, “Batu ba mwa minzi ya Hamati ni Arepadi ba kalezwi ni ku zieleha, kakuli ba utwile litaba ze maswe. Ñalelwa i ba apesize sina liwate, mi ha ba koni ku pumula. 
Batu ba Damaseka ba fokola, mi ba se ba kutile ka lubilo kabakala sabo. Ba utwa butuku ni maswabi sina musali ya pepa. 
Munzi wani o n'o tumile, mo ne ku na ni tabo, u s'o sabezwi. 
Cwale ka lona lizazi leo micaha ni masole kaufela ba ta bulaelwa mwa mikwakwa ya munzi. Ni bulezi, na, Muñ'a Bupilo ya Maata Kaufela. 
Ni ta tumbeka mulilo fa lukwakwa lwa Damaseka, mi ni cise mandu a Mulena Beni-Hadadi.”
Se, ki sona s'a bulezi Muñ'a Bupilo ka mushobo wa Kedare ni ka babusi ba munzi wa Hazori, ba ba ne ba tuzwi ki Mulena Nebukadenezare wa Babilona. U ize, “A mu y'o lwanisa batu ba munzi wa Kedare, mi mu y'o feza mushobo wo wa batu ba kwa upa! 
Mu nge litende ni mitapi ya bona, masila ni lika kaufela ze mwa litende za bona. Mu nge likamele za bona, mi mu bulelele batu bao, mu li, ‘Mu ambekilwe ki sabo kwa maneku kamukana!’
“Batu ba mwa Hazori, na mi lemusa, na, Muñ'a Bupilo, kuli mu sabele kwahule, mu y'o ipata. Mulena Nebukadenezare wa Babilona u s'a mi ezelize mulelo, u li, 
‘A mu tahe! Lu y'o lwanisa batu bani ba ba ikutwa ba li mwa buiketo, ba sa zibi liziezi! Munzi wa bona ha u na minyako kamba lipakiso, mi ha u si ka silelezwa ni hanyinyani.’ Muñ'a Bupilo u bulezi.
“Mu nge likamele ni likomu za bona kamukana! Ni ta hasanyeza mwa maneku kaufela bona batu bao ba ba pumela milili ya bona, mi ni ka ba zieza mwa maneku kamukana. Ni bulezi, na, Muñ'a Bupilo. 
Hazori u ta eziwa lihalaupa kuya kuile, ili sibaka mo ku pila mawawa feela. Ha ku na mutu ya ka yaha mwateñi, nihaili nakonyana feela.”
Zedekia a sa z'o ba feela mulena wa Juda, Muñ'a Bupilo a bulela ni mupolofita Jeremia ka za naha ya Elami. 
Muñ'a Bupilo ya Maata Kaufela a li, “Ni ta bulaya batu ba ba lwana ka buta kamukana, ili ba ba file Elami maata. 
Ni ta libisa mioya ye zwa mwa maneku kamukana kwa Elami, mi i hasanyeze batu kai ni kai, mane ku si ke kwa ba ni naha mo ku si na bakozi ba ba sabezi mwateñi. 
Ni ta eza kuli batu ba Elami ba sabe lila za bona, ba ba bata ku ba bulaya. Ka bunyemi bwa ka bo butuna ni ta ba felisa, ni ba iseze limpi mane ba be ba fele mbuu. Ni bulezi, na, Muñ'a Bupilo. 
Ni ta feza malena ni baeteleli ba Elami, mi ni y'o beya lubona lwa ka mwateñi. 
Kono mwamulahonyana ni ta eza kuli batu ba Elami ba ikete hape. Ni bulezi, na, Muñ'a Bupilo.”
  Muñ'a Bupilo u zibisize mupolofita Jeremia litaba ze bakeñisa Babilona ni batu ba mwateñi. U ize,
“U bulelele macaba litaba!
“Sicaba se si zwa kwa mutulo si til'o lwanisa Babilona, mi si ta i eza libala feela. Batu ni lifolofolo li ta saba, mi ha ku na ya ta pila mwateñi.”
Muñ'a Bupilo u li, “Nako yeo ha i fita, batu ba Isilaele ni ba Juda, mwa bubeli bwa bona, ba ka taha ba nze ba lila, ba ni bata, na, Mulimu wa bona. 
Ba ta buza nzila ye ya kwa Sione, mi ba ye hona kwa neku leo. Ba ta eza bulikani bo bu sa feli ni Muñ'a Bupilo, mi ha ba na ku bu sinya.
“Batu ba ka ba swana ni lingu ze latehile, ze siilwe ki balisana ba zona li nze li lateha mwa malundu. Ba zamaile ba yambaela sina lingu ku zwa fa lilundu le ku ya ku lani, mi se ba libezi ko ku inzi munzi wa bona. 
Ba lwaniswa ki mañi ni mañi ya ba fumana. Lila za bona li li, ‘Ba foselize Muñ'a Bupilo, mi cwale se lu ezize luna ha si si ka fosahala. Bo kukw'a bona ne ba sepile Muñ'a Bupilo, mi ni bona kasibili ne ba swanezi ku ina ba nze ba sepahala ku yena.’
  “Batu ba Isilaele, a mu sabe mwa Babilona! Mu zwe mwa naha! Mu be ba pili kwa ku zwa! 
Ni ta susueza sitopa sa macaba a maata a kwa mutulo, mi ni ta ba tisa, ba t'o lwanisa Babilona. Ba ta zela mwa mubamba ku u lwanisa ni ku u hapa. Ba posa masho a bona sina bazumi ba likwala ba ba sa shuti pakani. 
Babilona u ta amuhiwa, mi bao ba ba u hapa ba ta ikungela lika kamukana ze ba bata. Ni bulezi, na, Muñ'a Bupilo.”
“Batu ba Babilona, mu hapile sicaba sa ka. Mu nyakalalile, mu tabile, mu zamaya-zamaya sina komu ye pula mabele, kamba sina pizi ye lila. 
Kono munzi wa mina luli u ta swabiswa ni ku shwaulwa. Babilona i ta ba sicaba se si kwatasi a macaba kamukana. I ta ba sibaka se si omile se si si na mezi. 
Kabakala bunyemi bwa ka, ha ku na ya ta pila mwa Babilona. Ku ta siyala ili matota feela. Mi ba ba ta fita kamukana ba ka tilumuka ni ku komokiswa ki se si ezahalile ku yona.
“Banna ba buta, a mu zele, mu lwanisa Babilona. Mu u pose ka masho a mina kamukana kakuli u ni foselize, na, Muñ'a Bupilo. 
A mu potolohe munzi, mi mu tabeleze pina ya ndwa! Cwale Babilona ki kale u koza. Makwakwa a ona a punyizwe ni ku wisezwa fafasi. Cwale na, Muñ'a Bupilo, ni kutiseza Mababilona. Mu ba kutiseze ni mina cwale, mi mu ba eze sina mo ba ezelize ba bañwi. 
Mu si ke mwa lumelela kuli lipeu li caliwe mwa Babilona, kamba ku tuhela batu ba nze ba kutula. Muzwahule kamukana ya inzi mwateñi u ta saba mpi ye til'o ba lwanisa, mi a kutele habo.”
“Batu ba Isilaele ba swana ni lingu ze lelekisizwe ni ku hasanyiwa ki litau. Pili ba lwanisizwe ki mulena wa Asiria, mi hape Mulena Nebukadenezare wa Babilona a t'o kukuna kwa masapo a bona. 
Kabakaleo na, Muñ'a Bupilo ya Maata Kaufela, Mulimu wa Isilaele, ni ta utwisa Mulena Nebukadenezare ni naha ya hae butuku, sina mo ni utwiselize butuku mulena wa Asiria. 
Ni ta kutiseza batu ba Isilaele kwa naha ya bona, ba te ba y'o ca lico ze mela fa Lilundu la Karimele ni mwa sibaka sa Bashani, mi ba ta ca ze ba bata kaufela kwa lika ze mela mwa manaha a Eferaimi ni Giliadi. 
Nako yeo ha i ta fita, ha ku na sibi se si ta fumanwa mwa Isilaele, ni bumaswe mwa Juda, kakuli ni ta swalela batu be ni pilisize. Ni bulezi, na, Muñ'a Bupilo!”
“Mu lwanise batu ba Merataimi ni ba Pekodi. Mu ba bulaye, mi mu ba feze. Mu eze lika kamukana ze ni mi laela. Ni bulezi, na, Muñ'a Bupilo. 
Lilata la ndwa la utwahala mwa naha, mi ku na ni sinyehelo ye tuna. 
Babilona u tubile lifasi kaufela, mi cwale sikoma si lobehile libindi! Macaba kamukana a komokile ka se si ezahalile kwa Babilona. 
Babilona, u swasizwe mwa siteo se ne ni ku teezi niha n'o sa si zibi. U fumanehile mi u swelwi, kakuli n'o ni lwanisa. 
Ni kwaluzi ko ni bulukanga lilwaniso za ka, mi ka ku nyema ni li ngile, kakuli na, Muñ'a Bupilo, Mulimu ya Maata Kaufela, ni na ni musebezi o ni swanezi ku eza mwa Babilona. 
A mu u lwanise mwa maneku kaufela, mi mu punye mashete a bona! Mu kubukanye ze mu hapile sina mabunda a mabele! Mu sinye munzi! Mu si ke mwa siya ni se sikana! 
Mu bulaye masole ba bona kamukana! Mu ba kabaule! Ba maibile batu ba Babilona! Nako ya bona ya ku utwiswa butuku i fitile!”
Bakozi ba ba bandile mwa Babilona ba tile kwa Sione, ku t'o bulela ka mo Muñ'a Bupilo, Mulimu wa luna, a kutiselize Mababilona ka se ne ba ezize kwa Tempele ya hae.
  “Mu bulelele batu ba buta, ba kale ku lwanisa Babilona. Mu lumelele kwateñi mutu kaufela ya ziba ku sebelisa buta ni masho. Mu potolohe munzi, mi ku si ke kwa banduka nihaili mutu a li muñwi feela. Mu mu kutiseze ka z'a ezize kamukana, mi mu mu eze sina mw'a ezelize ba bañwi, kakuli u ikuhumuselize na, Muñ'a Bupilo ya Kenile wa Isilaele. 
Kabakaleo, micaha ya hae i ta bulaelwa mwa mikwakwa ya munzi, mi masole ba hae ba fezwe kaufela ka lona lizazi leo. Ni bulezi, na, Muñ'a Bupilo.
“Babilona, wena u tezi muipo. Cwalehe na, Muñ'a Bupilo Mulimu ya Maata Kaufela, ni se ni talimana ni wena! Nako i fitile ya kuli ni ku utwise butuku. 
Sicaba sa hao se si ikuhumusa si ta sitatala, mane si we, mi ha ku na ya ka ku yemisa hape. Ni ta tumbeka minzi ya hao ka mulilo, mi lika kamukana ze fakaufi li ta sinyeha.”
Muñ'a Bupilo ya Maata Kaufela, u li, “Batu ba Isilaele ni ba Juda ba nyandiswa. Ba ba ba hapile kamukana ba ba lisa ka tokomelo, mi ha ba ba lumeleli ku kuta. 
Kono ya ta ba pilisa u na ni maata. Libizo la hae ki Muñ'a Bupilo ya Maata Kaufela. Ki yena kasibili ya ta ba atula, mi a tise kozo mwa lifasi. Haili batu ba Babilona, a ba tiseze mufili-fili.”
Muñ'a Bupilo u li,
Lifu kwa bapolofita ba hae
Mu sinye lipizi ni likoloi za hae
Mu tise linanga mwa naha ya hae,
  “Mi cwale mwa Babilona ku ta ina mawawa ni tungamba, ili ze swanisa mioya ye maswe. Ha ku na batu ba ba ka yaha mwateñi hape, nihaili mwa linako ze sa taha kaufela. 
 Ku ta ezahala nto ye swana kwa Babilona sina mo ne ku ezahalezi kwa Sodoma ni Gomora ha ni i sinya hamohocwalo ni minzi ye n'e li fakaufi ni yona. Ha ku na ya ta pila mwateñi, nihaili ka nakonyana feela. Ni bulezi, na, Muñ'a Bupilo.
“Ku taha batu ba ba zwa mwa naha
Ba se ba ngile buta ni lisabule
Mulena wa Babilona u utwa litaba,
“Na, Muñ'a Bupilo, ni ka taha sina tau ye ya mwa libala la mafulelo a limunanu, ku zwa mwa mushitu o tibani o kwatukw'a Jordani, mi ni ta eza kuli Mababilona ba sabe munzi wa bona kapili-pili. Cwalehe, mueteleli ye ni ta keta u ta busa sicaba. Ki mañi ya ka swana ni na? Ki mañi ya ka ituma pilu ku lwana ni na? Ki mubusi mañi ya ka ni hanyeza? 
Cwale mu teeleze kwa mulelo o ni hupuzi ka munzi wa Babilona. Ni se ni lelile ku si eza ka batu ba ona. Nihaili bana ba bona ba ta hohololelwa kwande, mi mañi ni mañi u ta ikomokela feela. 
Babilona ha u ta wa, u ta eza lilata le lituna kuli mane ni lifasi li zikinyehe, mi sililo sa ona si ta utwiwa ki macaba a mañwi.”
Muñ'a Bupilo u li, “Ni tiseza Babilona ni batu ba ona moya o sinya. 
Ni ta lumela bazwahule ku t'o sinya Babilona sina moya o mutuna o nanulela bucwañi mwahalimu. Lizazi la ku sinyeha leo ha li fita, ba ta lwanela mwa maneku kamukana, mi ba siye naha i si na se siñwi. 
Mu si ke mwa fa masole ba Babilona sibaka sa ku posa masho kamba ku apala liapalo za bona za ndwa. Mu si ke mwa siya mitangana! Mu bulaye mpi kaufela! 
Ba ta holofala mi ba shwele mwa mikwakwa ya minzi ya bona. 
Na, Muñ'a Bupilo, Mulimu ya Maata Kaufela, ha ni si ka fulalela Isilaele kamba Juda, niha ba ni foselize, na, Ya Kenile wa Isilaele. 
A mu sabe mwa Babilona! Mu pilise bupilo bwa mina! Mu si ke mwa bulaiwa kabakala sibi sa Babilona. Ni kutisa bumaswe cwale. Ni mu utwise butuku bo bu mu swanela. 
 Babilona n'a swana ni sinwiso sa gauda mwa lizoho la ka. N'a kolwisa macaba kamukana. Macaba a nwile waine ya hae, mi a felelwa ki ngana. 
Babilona u wile kapili-pili, mi u sinyizwe! Mu mu lile! Mu batele mañiba a hae mulyani, mwendi a ka swana a fola. 
 Bazwahule, ba ba ne ba pila mo, ba li, ‘Lu likile ku tusa Babilona, kono n'e s'e li ka tiyeho ye tuna. A mu tahe! Lu ikele kwa minzi ya luna. Mulimu u natile Babilona ka maata a hae kamukana, mi a u sinyeleza.’ ”
Muñ'a Bupilo u li, “Batu ba ka, mu huweleze, mu li, ‘Muñ'a Bupilo u s'a bonisize kuli luna lu lukisize. A lu yeñi, lu y'o bulelela batu ba ba mwa Sione s'a ezize Muñ'a Bupilo ni Mulimu wa luna.’ ”
Muñ'a Bupilo u susuelize malena ba Mamede, kakuli u hupuzi ku sinya Babilona. Ki ona mukwa w'a ta kutiseza bumaswe ka ona, ka ku sinyeha kwa Tempele ya hae.
Mu fe poniso ya ku lwanisa lukwakwa lwa Babilona. Mu beye balibeleli! Mu beye matwela! Banna ba bañwi ba y'o ba lalela!”
 Babilona i na ni linuka ze ñata ni bufumu, kono nako ya yona i felile, mi bwanda bwa bupilo bwa yona bu pumehile. 
Muñ'a Bupilo ya Maata Kaufela u konkile ka bupilo bwa hae kuli u ka tisa batu ba bañata ku t'o lwanisa Babilona sina nzie, mi ba ta huwa ha ba se ba tuzi.
Muñ'a Bupilo u ezize lifasi
Ka taelo ya hae
Se, si kubanyanisa ni ku angabaza
Ha i na tuso,
Mulimu wa Jakobo h'a cwalo.
Muñ'a Bupilo u li,
Ne ni pazaula likoloi
Ne ni bulaya banna ni basali,
Ne ni tuba-tuba balisana
Muñ'a Bupilo u li, “Mu ta ni bona ha ni kutiseza Babilona ni batu ba ona bumaswe kaufela bo ba ezize kwa Sione. 
Babilona, wena u swana ni lilundu le li sinya lifasi kamukana, kono na, Muñ'a Bupilo, ni sila sa hao. Ni ta ku swala, ni ku pyatelele u likanelele ni mubu, mi ni ku siye mwa mulola. 
Ku si ke kwa ba ni licwe fa litota la hao, le li ta sebeliswa kwa muyaho hape. U ta swana feela ni lihalaupa kuya kuile. Ni bulezi, na, Muñ'a Bupilo.
“A mu fe mpi poniso ya ku lwana! Mu lize tolombita kuli macaba a utwe! Mu kopanye macaba ku y'o lwanisa Babilona! Mu bulele mibuso ya Ararati, Mini ni Ashikenazi kuli i lwane. Mu kete muzamaisi ya ka etelela ndwa. Mu tise lipizi ka buñata sina nzie. 
Mu nge malena ba Mamede, baeteleli ni manduna ba bona, ni manaha kaufela a zamaiswa ki bona, ba itukiseze ku y'o lwana ni Babilona. 
Lifasi la ngangama ni ku zikinyeha, kakuli Muñ'a Bupilo u peta milelo ya hae. Babilona u ta fetuha lihalaupa mo ku sa pili mutu. 
Masole ba Babilona ba tuhezi ku lwana, mi ba itulezi mwa masabelo a bona. Ba tulile lipilu, mi se ba swana ni basali. Likwalo za munzi li lobehile, mi mandu a ca mulilo. 
Balumiwa ba mata ba tatamani ku y'o bulelela mulena wa Babilona kuli munzi wa hae ba se ba u punyakile mwa maneku kaufela. 
Sila si se si ngile mupao, mi si se si cisize sishanjo. Masole ba Mababilona ba ikalezwi. 
Hona cwale fa, sila si tuha si ba wengaula, mi ba hatikelwe sina mabele mwa sihoto.” Muñ'a Bupilo ya Maata Kaufela, Mulimu wa Isilaele, u bulezi.
Mulena wa Babilona u pumakile
Batu ba mwa Sione
Kabakaleo, Muñ'a Bupilo a li kwa batu ba mwa Jerusalema, “Ni ta kena mwa taba ya mina, mi ni kutiseze bumaswe kabakala mina. Ni ta omisa kw'a zwa mezi a Babilona, mi ni kalise linuka za naha yeo. 
Cwale Babilona i ta ba libunda la matota mo ku pila libatana. I ta ba pono ye sabisa. Ha ku na ya ta ina mwateñi, mi ba ba ta i bona kaufela ba ta sabiswa ki se si ezahalile ku yona. 
Mababilona kamukana ba lila sina litau, mi ba hona sina bana ba tau. 
Ki ba mico mibi, naa? Kantihe ni ta ba ezeza mukiti wa malyalya. Ni ta ba nwisa, ba kolwe, mi ba tabe. Ba ta lobala, ba lobalelele mi ba si ke ba zuha hape. 
Ni ta ba isa kwa ku bulaiwa, sina lingunyana, lipuli ni lipoho za lingu. Ni bulezi, na, Muñ'a Bupilo.”
“Babilona, munzi o n'o lumbwa ki lifasi kamukana, u s'o hapilwe! Babilona u fetuhile pono ye komokisa kwa macaba! 
Liwate li kwahezi Babilona, mi li u apesize ka mandinda a lona a luma. 
Minzi i s'e fetuhile pono ye komokisa, mi i swana ni lihalaupa mo ku si na mezi, mo ku si na ya ina mwateñi kamba ku zamaya mwateñi. 
Ni ta nata Bele, mulimu wa Babilona, ni mu hapeleze ku kutisa libyana z'a uzwize. Macaba h'a sa na ku taha ku yena ka buñata.
Mutu ni mutu a pilise bupilo bwa hae kwa buhali bwa ka bo bu sabisa. 
Mu si ke mwa zwafa kamba ku saba kabakala mabulatwi e mu utwa. Ka silimo ni silimo mabulatwi a mufili-fili a hasana mwa naha, hamoho ni a kuli malena ba lwanisana. 
Mi cwale nako ya taha ha ni ta bonana ni milimu ya ku ikezeza ya Babilona. Naha kamukana i ta ba mwa maswabi, mi batu ba yona kaufela ba ta bulaiwa. 
 Lika kamukana ze fafasi ni mwa lihalimu li ta huwa ka tabo, Babilona ha u ta wiswa ki batu ba ba zwa kwa mutulo ku t'o u sinya. Ni bulezi, na, Muñ'a Bupilo. 
 Babilona u tisize lifu la batu ba bañata mwa lifasi kaufela, mi cwale Babilona u ta wa kakuli u tisize mafu a Maisilaele ba bañata.”
“Batu ba ka, ba ba mwa Babilona, mu picukile lifu! Cwale, mu si ke mwa liyeha! Niha mu li kwahule ni habo mina, mu ni hupule, na, Mulen'a mina, mi mu hupule Jerusalema. 
Mu li, ‘Lu tompolozwi ni ku swabiswa. Lu ikutwile lu si na tuso luli, kakuli bazwahule ba keni mwa libaka ze kenile mwa Tempele.’ 
Cwalehe ni li, nako ya taha ye ni ka talimana ni milimu ya maswaniso ya Babilona, mi ba ba holofezi ba ta tonga mwa naha kaufela. 
Babilona nih'a ka pahamela mwa mbyumbyulu, mi a y'o yaha ndu ye tiile hona koo, ni hona ni ta luma batu ku y'o mu sinyeza kwateñi. Ni bulezi, na, Muñ'a Bupilo.”
“A mu utwe mulumo wa sililo
Ni sinya Babilona,
Li tile ku t'o sinya Babilona.
Ni ta nwisa babusi ba hae,
Mamota a Babilona, a na ni mukita,
Seraya, mwan'a Neria ni muikulu wa Mahaseya, n'a li sikombwa sa Mulena Zedekia. Mwa silimo sa bune sa puso ya Zedekia mwa Juda, Seraya n'a ya kwa Babilona, mi Jeremia a mu fa litaelo ze ñwi. 
Jeremia a ñola mwa buka lika kamukana ze ka taha fahalimw'a Babilona ku t'o u sinya, ni ze ñwi cwalo kaufela ka Babilona. 
A bulelela Seraya, a li, “Ha u y'o fita kwa Babilona, u y'o bona kuli u tiisa ku balela batu kamukana ze ñozwi mo kaufela. 
Cwale u lapele, u li, ‘Muñ'a Bupilo u ize u ta sinya sibaka se, ili kuli ku si ke kwa ba ni se si pila mwateñi, nihaikaba batu kamba lifolofolo, ni kuli si swane ni mwa lihalaupa kuya kuile.’ 
 Seraya, ha u feza ku balela batu buka ye, u i tamelele licwe, mi u i nepele mwa Nuka ya Yuferati. 
U li, ‘Se ki sona se si ka ezahala kwa Babilona. U ta tiba, mi ha u na ku tumuka hape, kabakala ku sinyeha kw'a ka u tiseza Muñ'a Bupilo.’ ”
Zedekia n'a na ni lilimo ze mashumi a mabeli ka si li siñwi h'a yola ku ba mulena, mi u busize mwa Jerusalema lilimo ze lishumi ka si li siñwi. Libizo la m'ahe n'e li Hamutali, ili mwan'a Jeremia yo muñwi ya n'a ina mwa munzi o bizwa Libina. 
Mulena Zedekia a eza lika z'a n'a hupula Muñ'a Bupilo kuli li maswe. A eza sina mw'a n'a ezelize Mulena Jojakimi. 
Bupilo bwa mwa Jerusalema ni Juda bwa ba bo bu maswe, mane Muñ'a Bupilo a ba a nyema, mi a hapisa batu.
 Ka lizazi la bulishumi mwa kweli ya bulishumi hape ya silimo sa busupa ka ze peli, Zedekia a nz'a li mulena wa Juda, Mulena Nebukadenezare wa Babilona a taha ni mpi ya hae kamukana ku t'o lwanisa Jerusalema. Ba yaha mafulo kwand'a munzi, mi ba ubela liuba ku potoloha munzi. 
Munzi wa ambekiwa cwalo, mane Zedekia a feza silimo sa bulishumi ka si li siñwi. 
Ka lizazi la busupa ka a mabeli, mwa kweli ya bune ya sona silimo seo, tala ya ba ye tuna hahulu mane batu ba tokwa za ku ca. 
 Cwale mamota a munzi a punyiwa. Masole kaufela ba lika ku saba busihu, nihaike Mababilona ne ba potolohile munzi. Ba zwa ka nzila ya simu ya bulena, ba zamaya mwa nzila ye kopanya mamota a mabeli, mi ba tobela mwa Musindi wa Jordani. 
Kono mpi ya Mababilona ba lelekisa Mulena Zedekia, mi ba y'o mu swalela mwa mabala a Jeriko. Masole ba hae kamukana ba mu sabela. 
Zedekia ha s'a hapilwe, a isiwa ku Mulena Nebukadenezare ya n'a li mwa munzi wa Ribila, mwa naha ya Hamati, mi mo Nebukadenezare a mu atula. 
Kwa Ribila mulena wa Babilona a bulaya bana ba Zedekia, ndat'a bona a nz'a talimezi. Hape a bulaya manduna kamukana ba Juda. 
 Kiha s'a punya meeto a Zedekia. Zedekia a tamiwa ka mawenge, a isiwa kwa Babilona. A y'o ina cwalo mwa tolongo mwa Babilona ku fitela a shwa.
Ka lizazi la bulishumi mwa kweli ya buketalizoho ya silimo sa bulishumi sa puso ya Nebukadenezare wa Babilona, Nebuzaradani, muelezi wa mulena ni muzamaisi wa mpi ya hae, a kena mwa Jerusalema. 
 A cisa Tempele, ndu ya bulena, ni mandu a batu ba ba fumile kaufela mwa Jerusalema. 
Masole ba hae ba tuba mamota a munzi. 
Cwale Nebuzaradani a nga batu ba ba ne ba siyezi mwa hae, a ba isa kwa Babilona, hamohocwalo ni ba ba ne ba mu tobezi, ni likwala za misebezi ba ba ne ba sa li mwa hae. 
Kono mwa naha ya Juda a siya mwateñi babotana luli ba batu, ba ba ne ba si na se ba luile, mi a y'o ba belekisa mwa masimu a likota za veine ni mwa masimu a mañwi.
  Mababilona ba lobaka misumo ya kopa ni mapahekelo a n'a li mwa Tempele bubindi-bindi, hamohocwalo ni mukeke o mutuna wa kwiti wa kopa o n'o na ni mezi hona mo, mi ba isa kopa kaufela kwa Babilona. 
Ba nga hape ni lifocolo ni mañetana a mulola wa fa liiso, ze ne sebeliswa ha ku fiyelwa fa katala, lisebeliso ze ne itusiswa kwa malampi, mikeke ya kwiti mo ne ku lotela mali a zwa kwa litabelo, mikeke mo ne ku cisezwa insense, ni lika kamukana za kopa ze ne itusiswa mwa Tempele. 
Ba nga lika kaufela ze ne ezizwe ka gauda kamba silivela. Kwa ngiwa cwalo ni mikeke ya kwiti ye minyinyani, lipani ze ne li kwa ku lwala mashala a cisa, mikeke mo ku ne ku bulukwa mali a zwa kwa litabelo, mañetana a mulola, sipahekelo sa malampi, mikeke ye ne sebeliswa kwa insense, ni mikeke ye ne itusiswa kwa ku sela limpo ze nwiwa. 
Libyana za kopa, za mwa Tempele, ze ne ezizwe ki Mulena Salumoni, ili misumo ye mibeli, lipahekelo, mukeke o mutuna, ni lipoho ze lishumi ka ze peli f'o n'o tomile, ne li li bukiti hahulu kwa ku li likanya fa sikala. 
Misumo ye mibeli yeo ne i swana. O muñwi ni o muñwi n'o eza mapeka a supile ka a mabeli mwa butelele, ni mapeka a silezi ku u potoloha. I ne i na ni mpako mwahali, mi bukima bwa kopa ne bu likana ni butelele bwa singandi. 
Fahalimw'a musumo ni musumo ne ku na ni kalulo ya kopa ya butelele bo bu eza mapeka a mabeli ni licika, haili ku potoloha kalulo yeo ne ku na ni bukabali bwa likota bo bu ne bu swanisizwe fateñi, mi kaufel'a zona ne li ezizwe ka kopa. 
Mi fahalimw'a bukabali bo buñwi ni bo buñwi bwa musumo ne ku na ni maswaniso a miselo ye mwanda, mi ye mashumi a supile ka a mabeli ni ye silezi ne i bonahala ha u li fafasi.
Fahalimw'a zeo, Nebuzaradani, muzamaisi wa mpi, a nga batanga ba ba hapilwe, ili bo Seraya muprisita yo muhulu, Zefania ya mu tatama, ni manduna ba bahulu ba balalu ba mwa Tempele. 
Mwa hae a nga munna ya n'a kile a zamaisa masole ni baelezi ba mulena ba supile, ba ba ne ba sa li mwateñi. A nga ni ya tatama muzamaisi, ili ya na ni buka mo ne ku ñozwi mabizo a masole, ni batu ba ba tumile ba mashumi a silezi. 
Nebuzaradani a ba isa ku mulena wa Babilona, ya n'a li mwa munzi wa Ribila. 
Hona mo mwa Ribila, mwa naha ya Hamati, mulena wa Babilona a ba nata, mi a ba bulaya.
Ki ye palo ya batu ba ba ne ba hapilwe ki Nebukadenezare. Mwa silimo sa busupa sa puso ya hae a nga batu ba ba fita fa likiti ze talu ka mashumi a mabeli ni ba balalu. 
Ku sa bulishumi ka supile ni si li siñwi, a nga ba mianda ye supile ka u li muñwi ni mashumi a malalu ka ba babeli mwa Jerusalema. 
Ku sa bumashumi a mabeli ka ze talu, Nebuzaradani a nga ba mianda ye supile ka mashumi a mane ni ba ketalizoho. Hamoho ne ba ngile batu ba likiti ze ne ka mianda ye silezi.
Silimo seo Evili-Merodaki a bile mulena wa Babilona, a ba ni mukekecima ku Jojakini, mulena wa Juda, ka ku mu zwisa mwa tolongo. Zeo li ezahalile ka lizazi la bumashumi a mabeli ka a ketalizoho mwa kweli ya bulishumi ka ze peli ya silimo sa bumashumi a malalu ni ze supile, ku zwa f'a n'a hapezwi Jojakini. 
Evili-Merodaki a pilisa Jojakini hande, mane a ba a mu yolisa situlo se si pahami ku fita malena ba bañwi ba ba ne ba hapilwe ni yena mwa Babilona. 
Cwale Jojakini a lumelelwa ku tubula liapalo za mwa tolongo ni ku y'o ca ni mulena mwa bupilo bwa hae kaufela. 
Ka zazi ni zazi mwa bupilo bwa hae, n'a nz'a holiswanga mali a ku ipatela z'a n'a tokwa.
